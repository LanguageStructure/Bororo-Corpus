
Jesus Cristo otodaiwuge. 1Jesus Cristo, Davi Onaregedu, Abraão onaregedu, jeture otojiwu uwobe ekie epadui bapera kejedu. 2Abraão ure Isaac towuje. Isaac ure Jacó touje. Jacó ure Judá towuje, ure Judá umanamage uwiemage etowuje jamedu. 3Judá mare Tamar ere Farés mare Zara etowuje. Farés ure Esron towuje. Esron ure Arão towuje. 4Arão ure Aminadabe towuje. Aminadabe ure Naasson towuje. Naasson ure Salmon towuje. 5Salmon mare Raabe ere Booz towuje. Booz mare Rute ere Obede towuje. Obede ure Jessé towuje. Jessé ure brae eimejera Davi towuje. 6Uria bokware pijiwu aredu apore, brae eimejera Davi ure Salomão towuje. 7Salomão ure Roboão towuje. Roboão ure Abias towuje. Abias ure Asa towuje. 8Asa ure Josafá towuje. Josafá ure Jorão towuje. Jorão ure Ozias towuje. 9Ozias ure Joatão towuje. Joatão ure Acaz towuje. Acaz ure Ezequias towuje. 1 Ezequias ure Manassés towuje. Manassés ure Amon towuje. Amon ure Josias towuje. 1 Josias ure Jeconias towuje, ure umanamage etowuje jamedu, Babilônia rorerui Judeudoge eidu kodiwu keje. 1 Nowu Babilônia rorerui judeudoge eidu kodiwu rekodaji, Jeconias ure Salatiel towuje. Salatiel ure Zorobabel towuje. 1 Zorobabel ure Abiude towuje. Abiude ure Eleacim towuje. Eleacim ure Azor towuje. 1 Azor ure Sadoc towuje. Sadoc ure Aquim towuje. Aquim ure Eliude towuje. 1 Eliude ure Eleazar towuje. Eleazar ure Matam towuje. Matam ure Jacó towuge. 1 Jacó ure José towuje. José mugure Maria apo, dutabore Jesus ure tudowuje ai, dure iere Cristo. 1 Du kodire ere pudato pudatodure ikera pudogidure ewudure iwurekoto pobe puibiji Abraão piji jii Davi ae. Jii Davi piji Babilônia rorerurewo kae dure ikera pudogidure ewudure pobe puibiji iwurekoto jii Cristo ae. 
Jesus buturedu. 1 Ica, Jesus butu kodiwu uce Maria mare José ei tuienado puidu, emugumode puapodu otodaire, awu inodure tudowuje Maria ji kuiarure Aroe Pemegarewu koia. 1 Nowu mugumode apowu José, imedu jetororewu, aidukare akaru pegawo: icare padure tugajeje tuwo turodo oino piji podu tabo. 2 Meardaere oino kimo, dukejere icare Pao Aroe Eimejera ia o Tupare towadudo ji unuiao tada. Akore José, Davi onaregedu, apagudu kaba Maria makuduwo akai akoredujece. Paga karega, kejere Aroe Pemegarewu ure turawuje keje. 2 Ema kuributumode ia tonaregedu rogu apo, dure amode iedo Jesusce; emare umode tuwobe einorudo turo pegarewu piji kodi. 2 Nowu inodu jamedu ure tudowuje uwo nono Aroe Eimejera makore profetadogei jiboe reore. 2 Ica, ia virgem kuiarumode, onaregedu butumode, du iemode Emanuel (nowu bataru inodure oino aroe Eimejera mugui pagabodu). 2 Icare, tuiedadu kejere, José rore nono Tupai turoiagudu reore. Ure tugeragu ji pudae rugadu. 2 Boekarema, emugukai puapo dutabo, Maria onaregedure, dure ure iedo Jesusce. 

Magodoge etaregoduredu. 1Jesus buture ia Judéia kejewu bakurirewu iei Belém cedu keje, brae eimejerai Herodes cedu kodiwu kodi. Du kejere icare magodoge etaregodure meri rutu piji nowu bakurirewu iei Jerusalém cedu kae. 2Enorare: - Kaiba judeudoge eimejera buture? Ceerdure o kuieje kurireuji meri rutu kuda, kodire cedaregodure cewo cebujodo ji. 3Tumeardui nowu inodu jitu keje, nowu brae eimejera Herodes rore toku, nowu Jerusalém kejewuge erore toku apo jamedu. 4Icare ure baire eimejerage, escribadoge, ure edo tudo pui, unorare ei kaibamodeba Cristo butumode. 5Icare egore ji Belém keje, Judéia moto keje, oinore bapera atugododure profeta koia: 6Aki, Belém, Judéia kejewu, aki boe biegarewu karega ure aki Judéia kejewu bakurireuge etada. Paga karega, apijire boe eimejera jetumode inore emawuge Israeldogeiwu umode tudawuje. 

 7Kodire Herodes mako podure nowu magodoge ewogai. Icare unorare ei kakoduwu ia boe kejeba nowu kuieje kurirewu ure towadudo eegai. 8Ure etuiagu nowu Belém kae, akore ei Toro taerduwa birigodudo nowu negedurogu bogai. Taerdui jitu kejere tamode iwie, ituwo bogai, iwo ipujodo ji jamedu. 9Tumeardui nowu brae eimejera bataru jitu kejere icare, eture pugeje. Icarema, cewu eerdure ji meri rutu kudawu kuieje kurirewu kodure etododai jii cewu negedurogu mugurewo kae, nonore icare ure tuwuredo. 1 Cewu kuieje kurirewu ui towadudo dukoiare icare ure aidurewu gigirewu jekarerewu ure enogorawu tabo. 1 Tui turemo dukejere eerdure cewu negeduroguji tuje Maria apo. Ere turodo tuku. Ere tubujodo ji, tui kurido dutabo: tui toroe jado dukeje, ere meriri ekurewu bu tu je, ere kidoguru rorewu, kidoguru jirirewu, ere bu tu pugeje, ere jodo tuku keje. 1 Ewiedure tunuiao tada ekawo tugirimi cewu Herodes ae, du kodi icare ere tugirimi to moto kae ia awara tuginoiwuji pugeje. 
Jesus uo, uce, eregodui apo Egito kaedu. 1 Etu uiagejere icare ia Tupare towadudo José unuiao tada, akore ji Aragojedo, akeragu nowu negeduroguji, uceji, tarego Egito kae, taedudo toro jii imode tawie pugeje du kae, mare paga karega, Herodes jemarumode nowu negedurogu bogai tuwo bito. 1 Icare José ure turagojedo, boeco kao rugadu, ure tugeragu nowu negeduroguji, uceji jamedu, icare uture ebo Egito kae. 1 Nonore eragojere jii Herodes bi kae. Boe koduwo Aroe Eimejerare profetadoge egoiaguwo reore imagore itonaregedu bogai Egito piji. (Os 1.). 
Herodes ui boe etore ewidodu. 1 Herodes, tui boe pa magodogei tuie kuri pagadodu jitu dukeje, bire boe kori koia; ure boe etore o joru buture pobe tu tu jewuge eeda kedodo Belém keje, oiei jamedu, cewu tunorai magodogei du tonaji, dukejere ro oino. 1 Kodire Profeta Jeremias makore jiboe ure pudumi rugadu: 1 Rama moto kejere boe emeardure ia makorewu makoji, boe etoragudui boe ji maidoduji: boekarema, Raquel rabodure akoino toragudu tabo tore ewogai; ia butugugodure kejeboe bokwa, emagigokare kodi. 
Jesus uo, uce, ei tugirimi apo Egito pijidu. 1 Herodes bi rekodaji, Pao o tupa ure towadudo José jekai unuiao tada, akore ji 2 Aragojedo, akeragu nowu negeduroguji, nowu uceji, akirimi Israeldoge eno moto kae; mare paga karega, cewu onare awu negedurogu jiwuge ewire. 2 Kodi icare José ure turagojedo, ure tugeragu nowu negeduroguji, nowu uceji, uture Israeldoge eno moto kae. 2 Boekarema, tumeardui Arquelao jetui Judéiaji tuo Herodes mugato dukeje, pagudugodure tuduwo toro. Tumeardu birigodui tunuiao tada pugeje dukeje, ure turodo paci woje Galiléia moto kae. 2 Aregodure, ure turagojedo Nazaré bakurirewu keje, boewo nono profetadoge emagore jiboe reore Ema iemode Nazareno... 

3 João Batista uwadodae. 1Nowu du kodi, João Batista ure towadudo tumago tabo, tuwadaru tabo, boe matadu keje, Judéia moto keje. 2Akore: - Tagodorogado tai. Pao o boe pemegarewu puredugodu nure. 3Awu jire profeta Isaia makore, cewu akoi oinodu kodiwu ia akorewu akore toro boe makodu tada boedo turugadu Aroe Eimejera togi, utawara jetorodo . 4João, barege ewiri meture ji, ia iku kogure kajeje. Wagere bokokwadogei, okwagere moiawei. 5Jerusalém ejewuge eiamedu boe, Judéia kejewuge eiamedu boe, Jordão ieiwu boe, etu kigodure ae. 6Emagore turo pegareuji biegai, ure etao pego pegodo, nowu Jordão po tada. 7Mare tuiordui fariseudoge, saduceudoge etu kigodui to boe etao pegododu kae dukeje, João akore ei Awague etumedage, ioguduba ure taerduwado tawo taginorudo aregodumodewu boe ekorigodae piji? 8Boe eerdudo tagodorogai tai boe rugaduji. 9Tamago kaba tadoda ceore Abraão rema. Oino. Kode, inagomode tai Pao roiware tuwo Abraão onaregedudo awu torice. 1 Paro padure urugadu iguru ukwa paru tada; pemegakarewu iguru kadodumode bariguduwo joruto. 1 Ire tagao pegodo pobo tabo uwo nono tagodorogai taidure; mare aregodumode iregodajiwu, emare ro raka remawure ikori, ikare irugadu iwo bure tadawu reko ai. Ema umode tagao pegodo Aroe Pemegarewu tabo, joru tabo. 1 Iedure bakuji tuwo to iro bakujukodo, tuwo to iro tugu tuiato, tuwo iwo barigu joruto, bi bokwarewu joruto. 
Jesus ui taopegododu. 1 Jesus uture Galiléia moto piji, Jordão kae, João bogai, uwo taopegodo. 1 Icare Joãore turodo duku tuibagi, akore itaopegododumode akera tabo, macare ature itae? 1 Mare Jesus akore Nowu inodu piji jao. Parowo nono Pao aidu reore. Kodi icare Joãore turodo duku tuibagi akoinodu keje. 1 Jesus ure tudawuje pobo piji taopegododu rekodaji. Du kejere icare barure tuiado, dukejere jordure Pao Utaroe ui nono metugu reore duji ui tudawuje tuwugeje duji. 7Baru piji ia bataru ure turawuje tagoi: - Ica, imeardu kuricigore jiwu itonaregedu reo, kejere ire itaidae pemegarewu jamedu bu. 

 Aroe pegareuge eimejera ui turokogado Jesus jitu. 1Du kejere Aroe Pemegarewu ure Jesus reko toro boe mataduto Aroe pegarewu wo turokogado jitu bogai. 2Jesus otorogare pudui meri ikera pudogidure, iwure pudogidure, ikera pudogidure, iwure pudogidure. Du kejere icare uke boi buture keje. 3Podure jiwu ure tuburedo ji, akore ji Aroe Eimejera Onaregedumode aki dukeje, amagodo awu toriguruji tuwo amireudo pudumi. 4Icare Jesus akore Bapera atugo pemegarewu keje atugododure oino amirewu mitodu tabo karega imedu jere, mare Pao bataru jamedu boe tabo. 5Du kejere icare Aroe pegarewu re Jesus reko bakurirewu pemegarewu kae, ure rakojedo Pao uwai oto mitodu keje, akore ji 6Aroe Eimejera Onaregedu nure aki rugadu dukeje, akaredo moto kae. Paga karega, bapera atugododure oino ure to tupadogedo tudo turugadu ai. Etumode ai tugera tabo, akawo awure okorido ia tori tabo (Sl 9, 1 1). 7Jesus akore Jamedu bapera atugododure akaba akimejera Aroe Eimejera matadudo aegai. 8Du kejere icare Aroe pegarewu re Jesus reko pugeje ia tori raicigorewu ao kae, ure jordudo moto jamedu boeji, motui puduiduji jamedu, akore ji 9Imode awu jamedu boe makakai, ai apujodo ii dukeje. 1 Jesus akore bataru jipagi Toro aibagi, Satans! Paga karega, atugodure oino jamedu amode apujodo akimejera Aroe Eimejera ji, jire awiapagamode tu rugadu . 1 Du inodu keje, Aroe pegarewu re tugera ra piji, dukejere tupadoge ere tuburedo ji tuwo tuwiapagado ji. 
Jesui tugirini Galiléia kaedu. 1 Jesus, tumeardui boe ji tugeragu João jitu kejere icare ure turodo oino Galiléia kae. 1 Tui tugera ra Nazaré jitu kodi, rakojere Cafarnaum keje, ia kuruga kurirewu jipa keje, Zabulon, Neftali eno moto keje. 1 Uwo nono Profeta Isaia makore jiboere: 1 Zabulon, Neftali eno moto, puredu pobo maerewu okwa kejewu, Jordão kejewu moto, Galiléia kejewu boe. 1 Nowu boe emedure boeco tadawuge, icare eerdure ia boe urugu kurirewu ui boe awadudoduji. Barogwa kododureure nowuge ebo, ewi tugui eidu kajeje . 1 Nowu piji mato icare Jesus okituware boe ji, akore Tagodorogado tai. Pao o boe pemegarewu puredugodu nure. 
Jesus makoi kare ecebage ei pobe puibijidu bogai. 1 Jesus, tumerui Galiléia kejewu pobo maerewu jipa jitu dutabo, jordure boe ji pobeduji: umana, uwie. Simão duwure iere Pedro, mare uwie André, ei buke barigu poboto duji; icarema kare ecebage rabodu. 1 Akore ei Mato iregodaji, iwo uwogure boe remawuge eiwugedo tagi. 2 Ako oinodu kejere, ere tugera ra tuwuge piji, ekodure apo. 2 Tugodui tododai dutabo, jordure iage ei pobe pugeje duji, umana, uwie pugeje tiago, Zebedeu onaregedu, mare uwie João, eeduradure tuo Zebedeu apo, enure tuwuge pemegado. Makore etae. 2 Ere ika pijido, ere tuo pijido, ekodure apo. Jesus ui boe eerduwado, ui boe makareuge epemegago. 2 Jesus merure Galiléia oiagi, tui boe eerduwado dutabo sinagoga keje, tui boe eerduwado Pao o boe pemegareuji, ciogoi ekogodae pegarewu jamedu boe, okorireboe, urureboe jitu dutabo etada. 2 Du kodi icare akaru ure tumaedo Síria moto jamedu boe joki, boe eture ae kogodureuge ebo, boe okorire, boe urure jiwuge ebo, Aroe pegarewu re taredo towuge ebo, aora bai baireuge ebo, pogora koboreuge ebo, Ure eiamedu boe epemegago. 2 Kodi icare boere turodo taci apo Galiléia kejewuge, Decápole kejewuge, Jerusalém kejewuge, Judéia kejewuge, Jordão okwa bakowu kejewuge eiamedu. 

Jesus makoi tori aoporu kejedu. 1Jesus, tuiordui nowu boe emagai jitu dukeje, ruture ia boe aoporu ao kae. Ure tumugudo tu je, dukejere ure jorduwadowuge ere tuburedo ji. 2 Icare makore ei, ure eerduwado tagoi oino dutabo: 3Uwabore nono marenarue ewabo reoreuge eiwo aidugirimode, eonare Pao o boe pemegareuji kodi. 4Oragudureuge, boe birigodure jiwugere emage, butugugodureboe makudumode etai kodi. 5Boe okori bokware jiwuge, eiwo aidugirimode, emage enomode motoce. 6Boe jetororewu boire jiwuge, eiwo aidugirimode, ewudugugodumode kodi. 7Okudureuge, oiagudureuge, eiwo aidugirimode, okudureboe, oiagudureboe makudumode etai kodi. 8Uwabo pemegareuge tuwabo pemega koia, eiwo aidugirimode, eerdumode Pao ji kodi. 9Ure boe butugugodudowuge, eiwo aidugirimode, ekiemode Pao oreie ure emage kodi. 1 Boe etonare jiwuge, egoi boe jetorogodureboeji du kodiwuge, eiwo aidugirimode, eonare Pao o boe pemegarewu ji kodi. 1 Boe emode taroiaododu pegado dukeje, boe etonamode tai dukeje, boe emode tuwadararodaedo tai dukeje ma, taiwo aidugirimode. 1 Taegaredo tai, tagaidudo tai, more kuricigomode tagai baru tada; kode, oinonore onare profetadoge eiwuge etonare ei, duwugere ekodure tagododai. 
Sal mare urugureboe, jiwu bakaru. 1 Tagire sal reoreboemode tagi moto keje. Sal rododu okwamode taci piji ma, inoba umode pudae pugeje? Kiogwamodukare pugeje, ure turugadu bariguduwo, boe ewure jowo keje. 1 Tagire moto kejewu boe urugureboere tagi. Ia bakurirewu padui torekodu oagejedu boe eroiwamodukare tuwo biado. 1 Jamedu, boe emodukare ia jorugu mugudo aria kuda, mare jorugu mugumode tumuga keje, uruguwo mugure bai tadawuge eiamedu boeji. 1 Oinore tarugureboe awadudo boe eegai; nowu inodu koia umode boe eerdudo taro pemegareuji, ewo aidureudo, ewo gigireudo Tao baru tadawuji. 

Boe eroiagudu. 1 Tadugu kaba itaregoduie iwo profetadoge ero, ego, ewadaru okwado. Iwo okwado karega, mare iwo uporu kororogo pudui. 1 Ica, boe jokodu jire inagore tai baru, moto, okwamode mare ia Pao bataru paru rogu okwamodukare. 1 Ure Pao bataru biega inodu rogu uredugodudowu, umode boe eerduwado nowu inodu jitu keje, biega torimode baru tada. Mare cewu rore nono Pao bataru reore, umode boe eerduwadowu, ie kurimode baru tada. 2 Kode, inagomode oino tai: taro jetororewu kurimodukare nowu fariseudoge, escribadoge ero kori ma, tamodukare taremo baruto. 2 Tameardure mariguduboe eiwu bakaruji tagaba boe ewido. Ure boe ewidowuge emagere boe eimejerage erorerumode ei. 2 Mare inagomode oino tai kodu kagirire tumana, tuwie jiwu, jiwomode ema remawu boe eimejerage enogituwa koia. Cewu akore boe kioga karega ino jiwu, boe eimejerage emode boe pegado ji; akomode aora bai bairewu oino jiwu, jiwomode joruce. 2 Kode, atumode altar jokora kae awo aro pemegarewu maku Pao ai, mare nono awiabutumode ia amana, ia awie ro pegare aiwu keje ma, 2 nowu akoe jetu nono altar jokorai jao, atudo amana rabodu, awie rabodu ae jao, amagodo ji, butugugoduwo ai; dukejere icare atumode mato awo nowu aro pemegarewu maku. 2 Apemegado onare aiwuji akodui apo boe eimejera ae du tonaji, ukawo amagu boe eimejera ai, boe eimejera ukawo amagu tugoboigare ai, ukawo atugu baicoreuto. 2 Boe jokoduji inagomode ai: amodukare atawuje, akai jamedu boe morido du kae. 
Jesus akoi boe ero pegarewu jidu. 2 Tameardure mariguduwuge eiwu bakaruji akera keadu kaba ia areduji. 2 Mare inagomode tai: cewu aiwore tagemo pegarewu tabo ia aredu jiwu, ure tubegado ji tuwabo tada. 2 Kodi icare, aeku pemegarewu koiamode ure awududo boe pegareuto ma, tawuje, barigudu jaedo apiji. Ure turugadu ai ia akoe rogu bariguduwo apiji mare umode aiamedu boe bariguduwo joruto dure ema karega. 3 Akana pemegarewu koiamode ure awududo boe pegareuto ma, kado, barigudu jaedo apiji. Ure turugadu ai ia akoe rogu bariguduwo apiji, mare aiamedu boe bariguduwo joruto dure ema karega. 
Jesus akoi boe ei pu barigudu jidu. 3 Awu bakaru reo jamedu ure tugera ra tuwire pijiwu, umode bapera maku ai tui tugera ra piji dutabo. 3 Mare inagomode oino tai boere tugera maku puai boe jetororewu tabo, dukeje oredu umode toreduje barigu tubiji ma, unure toreduje ro pegado. Cewu mugumode barigudurewu aredu apowu, ro pegamode jamedu. 3 Tameardure mariguduwuge eiboe jituji akaba akogwatugu ia pagaboe kori koia, mare amagore Pao ji jiboe boe pemegarewu akaba pijido. 3 Mare oino ingomode tai tagaba tagogwatugu rugadu, jamedu baruto karega jamedu, mare paga karega, Pao muga nure ema kodi. 3 Jamedu moto keje akaba ino, mare paga karega, nonore ure tuwure bu dukoia. Jamedu, Jerusalém keje karega jamedu, mare paga karega Boe Eimejera kurirewu o bakurirewu rema kodi. 3 Jamedu, akaba akogwatugu akaora tabo, amodukare ia akao ira corewu kigadudo, amodukare ia akao kigadurewu codo. 3 Tamagomode u! U! Rugadu dukeje. Tamagomode boro, boro rugadu dukeje. Kodure nowu koriboe aregodure Aroe pegarewu piji. 
Jesus makoi boe ero kirimidu jitu. 3 Tameardure oinoie ure duji Joku umode tumorido jokuji, o umode tumorido oji. 3 Imirema inagomode oino tai tagaba tabewudo tai ia pegare taiboe togi. Mare iaboe umode tugera to akana pemegarewu jaogwaiwu aeji ma, ae mekido pai ae awubowu tabo ji pugeje. 4 Iaboe aidumode akudawu poru kejewuji ma, awiri kejewu maku ai jamedu. 4 Iaboe emode akodudo pudabo kuri iaboe kae ma, ako doku kori inodu otobiji apo. 4 Ia boe enogwamagudumode ai ia ure tu akabo boeji ma, makai rugadu. Ia boe enogwamagudumode ai ia akoroe roguji jao ma, maku jao rugadu. 
Jesus makoi boe emeardu kuriiagu onare puduiwuge eidu. 4 Tameardure jaowu kodiwu bakaruji ameardu kurimode ameduia ji, akorimode onare aiwuji. 4 Imirema inagomode oino tai tameardu kurido onare taiwugei, taro pemegado kodu kagirire taiwugei, tamagodo onare taiwuge, rorerure taiwuge eparu tabo. 4 Nowu inodu tabo, Tao baru tadawu oremode tagi, duwure meri rutudo pegareuge ewugeje, pemegareuge ewugeje, ure bubutudo pemegareuge, pemegakareuge ewugeje. 4 Tameardu kurimode meardu kurire taiwugei ma, kaboba morimode ema? Nowu publicanodoge erokana ino jamedu? 4 Tamago pemegamode tu tawobei ma, inoba urewu boe kurireuba tare udo? Ao pegokareuge erokana ino jamedu? 4 Kode, tabemegado tawo nono Tao baru tadawu pemega magadure. 

Jesus makoi boe enogudae jidu. 1Tagaba taro pemegai boeidu boe eerdudo ji. Umodukare ino ma. Tao baru tadawu umodukare morido tagai. 2Kode, amode akogududo tu ia ameduia apo dukeje, akaba aebogodudo inoduji, ukawo nono sinagoga kejewuge ero magai pui du reore, ere pu kurido tuiegai nowu inodu koia. Boe jokodu, inagomode oino mori makudure etai marigudu. 3Are akogududo ia boe ebo, mare akana koborewu jorduwakado akana pemegarewu ro oinoduji. 4Nowu inodu tabo, ai akogududo ia boe ebodu biadure, Ao, jordure biadodureboe jamedu jiwu, umode mori maku akai. 
Jesus makoi boe emagoi barutodu. 5Amagomode aparu tabo dukeje, arokaba nono ure boe ee to puiboe reore; emage emagore tubaru tabo turagojei sinagoga keje, boe eerduwo pudui du bogai. Inagomode boe jokoduji tai nowu ure oinowuge mori makudure etai marigudu. 6Amagomode aparu tabo dukeje, aremo awaito, baiporo mi, amagodo Aoji bia tabo, Ao, jordure biareboe jiwu, umode morido akai. 7Tamagomode tabaru keje dukeje, tagaba nowu tamagoi tabaru kejewu kodiwu tawadaru tagaba itodudo nono aopegokareuge ego reore, emeardaere nowu tuwadaru awadu koiaie boe emeardumode nowu tagoinodu jituji. 8Tagaba tadugu nowu ero oinoduto; mare paga karega, Tao jorduware kaboba tagaidure bogaiboeji tagogwamagudure bogaidu otodai. 9Oinore tagagomode tabaru tabo Pao, rakojere baru tadawu, boe etaidudo akieji. 1 Aeto cei. Boedo nono akaidu reore oino moto keje boe magai baru tadadure. 1 Cege maku cenai, boe jamedu jiwu maku cenai. 1 Awudugugo cei cero pegareuji, nono cewudugugodu magai ro pegare ceiwuge eidure. 1 Akaba cewududo boe pegareuto, mare ceginorudo pegareboe piji. 1 Mare tawudugugodumode boe ji ero pegare taiwu keje ma, Tao baru tadawu butugugodumode tai jamedu. 1 Mare tawudugugodumodukare ro pegare taiwugei dukeje, jamedu Tao baru tadawu butugugodumodukare tai jamedu. 
Jesus makoi boe etodoroga jitu. 1 Tagodorogamode tai dukeje, tagaba tagiarigo nono ure boe pagado puduiwuge ero magadure, duwuge ere tuie kiarigodudo, boe eerduwo oinoie todorogare pudui du koiaie tuie makodure oinono. Boe jokoduji inagomode oino tai: morire etai marigudu. 1 Akodorogamode ai dukeje, roreboe tugu akaoto, ae kabi jamedu. 1 Nowu inodu tabo amodukare nono otorogare puduiboere boe eegai, mare Ao jordure biadodureboe jiwu, jekai tu rugadu; Aore, jordure biadodureboe jiwu, dure umode morido akai. 
Boe enoroe kurirewu ema remawu. 1 Tagaba moto kejewu boe enoroe itodudo tagai; mare paga karega, moto keje uruguro boreuge emode pegado, iwogu kigodureuge emode bai porodo, eiwogumode ji. 2 Boe enoroe pemegarewu itodudo tagai baru tada. Torore uruguro boreuge emodukare pegado, iwogu kigodureuge emodukare bai porodo, eiwogumodukare ji. 2 Kode, nowu akoroe pemegarewu jeturewo kejere awabo mugure keje jamedu. 
Boe erugu. 2 Boe eekure jorugu rema boe etai; aeku pemegamode dukeje, umode aredu jamedu boe urugudo. 2 Jamedu, aeku pemegamodukare ma, aredu jamedu metumode boecorewu tada. Jorugu metui atodadu boeco nure emadu ma, inoba boeco comode? 
Pao baru tadawu mare awu moto kejewu boe enoroe. 2 Boe emodukare tudo puibiji ia cimejeraji, mare kodu kagirimode iaji, meardu kurimode iaji rabodu, iarema biapagamode iaji, umode ia pijido rabodu. Taroiwamodukare tameardu kuriwo Pao ji, tameardu kurii boe enoroeji dutabo. 2 Du kodi icare inagomode oino tai tagogea kaba tamode kowuje taewo du bogai, tagogea kaba metumode taiboe bogai. Kode taei tu jedu karega kodure tagogwagemodedu kori? Tagodu, tawiri karega kodure metumode taiboe kori? 2 Tagaiwodo cebojewu kiege baregei: ekare boe tugu, ekare tugeragu ture tugu boeji, ekare tugu tuiato, mare Tao baru tadawu ure enogwagedo. Tagodukare remawu ekori? 2 Kakoduwu ia tagiba umode tabewudo tai taragoje raiwo biega tu je du bogai? 2 Kode, kodiba tagogeare metumode taiboe bogai? Tagado tu okureboe botu ji ka! Emaragodukare, ekare akigu to. 2 Nowu inodu boe oiado, inagomode tai ica, Salomão, boe remawu pudumidu inodu tabo, ukare tugudaedo nono awu okureboe reore. 3 Paore igurudo oino, ipogurudo oino, iwaragurudo oino, du boture awuji, barogwato barigudumode joruto. Ica, kode, tagi, ime meartoru bokwareuge? 3 Kode, tagiarigodu kaba, tamago kaba kaba jiba pagogwagemode, kaba ceba pagudumode, kaboba pamode tugu pai? 3 Ao pegokareuge erore gara gara gara nowu inodu jamedu bogai. Aro! Tao baru tadawu jorduware tagogeai nowu inodu bogai duji. 3 Tameardaedo tamuguwo Pao o boe pemegarewu tada du bogai boetoji. Pao o boe jetororewu bogai jamedu; nowuia boerema makudumode tagai jamedu. 3 Kode, tagogea kaba barogwatoboe bogai, barogwatoboe okeamode pudui du kodi. Ia boe etogeare bogaiboe padure tu tu tuwugeje meri kodu uroduji, du ure turugadu. 

Boe ji tugogado puidu. 1Tadugu kaba boe ji, boe etugu kawo tai. 2Mare paga karega, tadugui boe ji du reore, umode tai jamedu: tai boe remagu du reore taremagudumode jamedu. 3Kodiba akaiwore nowu boe gigudu rogu padui amana, awie, eeku keje duji, macare aerdukare baimogajejewu mugui aeku keje duji? 4Mare kodiba akidare akagowo amanaji, awieji iwo nowu boegigudu rogu rawuje aeku piji, ia baimogajejewu padui aeku kejedu inodu tabo? 5Ro biadodureboe, baimogajejewu rawuje aeku piji jao, dukejere amode boegigudu rogu rawuje, amana, awie eeku piji. 6Boe pemegarewu baru tadawu tagaba barigu arigaodoge etae, tagaba tago torikuieje barigu jugoreuge etae, boe jokodukare kare emode tuwure to co co ji, emode tuie kirimi tai tuwo togwado bo bo tawugeje. 
Boe ji tumeartorudo Pao jitu. 7Tagogwamagududo makuduwo tagai; taemarudo boe bogai, taerduwo ji; tagera to toe toe baiporoji, jadoduwo tagai. 8Mare paga karega, okwamagudurewu, okwamagudure bogaiboe makudumode ai; jemarure boe bogaiwu, jordumode ji; umode tugera to baiporo jiwu, baiporo jadodumode ai. 9Ica, kode, kakoduwu ia tagiba umode tori maku tonaregedu ai, okwamagudui amirewu bogai dukeje? 1 Okwamagudumode karo bogai ma, awaguna tamode makai? 1 Kode, tabegare, mare du inodu tabo tare boe pemegarewu maku tagore etai. Kode ica, Tao baru tadawu ukamodukare boe enogwamagudure bogaiwu boe pemegarewu makudu bokwado etai? Umode maku. 1 Tagaidumode boe erowo taiboe jamedu boe, tarodo ino ei boetoji. Awu bataru keje, boe eroiagudu jamedu boe, mare profetadoge egoino jiboe jamedu boe padure keje. 
Awarare pobe. 1 Taremo baiporo biegareuji; mare paga karega, baiporo ja kurireure awara bari kurireure boe ewarigu pegareboeto, makareuge ere turemo nowu awaraji. 1 Mare baiporo biegarewu, awara bari biegareure, kodure boe eemodewo kae, nowu awara jiwuge emagagirikare. 
Profetadoge pegareuge. 1 Tameardu awadudo tai profetadoge pegareugei, emode tuburedo tai barge pemegareuge ewiri tabo, mare etada, adugodoge emedure. 1 Ero koiare tamode epawuje. Botoguru ikurewu tudumodukare figeira kuroduji. 1 Iguru pemegarewu tudu pemegare: i pegarewu tudu pegare. 1 Ia i pemegarewu tudu pegamoduka, jamedu ia i pegarewu tudu pemegamoduka. 1 Iguru tudu pemegakarewu jamedu boe, kadodumode, barigudumode joruto. 2 Kodi icare profetadoge pegareuge ero koiare tamode epawuje. 
Umode turemo baru towu. 2 Akore Ikimejera, Ikimejera, inowuge eiamedu karega etumode baruto, mare rore nono Ioga, rakojere baru tadawu, aidu reoreugere etumode baruto, boe pemegareuto. 2 Makareuge emagomode ii nowu meri keje cegimejera, cegimejera, cemagokare akie tabo? Akie tabo karega, cere Aroe pegareuge ewarigu? Akie tabo karega cere boe pemegarewu kurirewu makarewu to? 2 Du kejere imagomode ei iorduwakare tawogai jii je rugadu. Taiaedo ii, maragodu pegare inaiwuge. 
Baidoge ei pobedu. 2 Ica, kode, cewu meardure iwadaru jiwu, romode oinono rugadu du, ure nono ia imedu ro jetororewu, dure ure tuwai mugudo tori aogeje. 2 Bubuture ji, pobo kododure ji, bakuru buture ji, nowu inodu jamedu ure tudo ji, mare butukare; mare paga karega, mugure tori aogeje kodi. 2 Mare cewu meardure iwadaru jiwu, rokare nono iwadaru reoredu, dure ure nono imedu aora bokwarewu, dure ure tuwai mugudo kugaru tada. 2 Bubuture ji, pobo kododure ji, bakuru buture ji, nowu inodu jamedu ure tudo ji, dukeje buture, boe pegarewu kurirewu ure tudowuje ji. 
Jesus ro raka, ako raka. 2 Jesus ui togwa ra tuwadaru piji dukeje, boe eiamedu boe eebogodure bataruji. 2 Mare paga karega, ure eerduwado nono boe remawuie pudumi du reore, mare nowu escribadoge ereore karega. 

Jesus ui moci mugure kejewu pemegago. 1Ica, Jesus ui turawuje boe aoporu joki dukeje, ia makarewu boe ekodure apo. 2Du kejere icare ia moci bare jiwu ure tuburedo ji, ure tubujodo jokorai, tagoi oino dutabo: - Cegimejera, akaidu kejere amode ipemegago. 3Icare Jesus ure tugera awogado, iera jeture ji, akore ji Itaidure. Kode, apemegago! Nowu inodu tonaji kuri je, moci okware nowu imedu piji. 4Du kodi icare Jesus akore ji Amago kaba boe ewiegai, mare toro Pao burejoia ae, jordudo ai, Moisés ure boe eroiagudu jiboe morido, uwo nono jekai apemegagodure oinodu kodiboeji. 
Jesus ure ia Roma kejewu tugobaigarege eimejera utugare pemegago. 5Jesus ure turemo nowu bakurirewu iei Cafarnaum ceduto, dukeje, ia brae eimejera kodure kuri ae, okwamagudure ji, akore 6Cegimejera, ia ierabrarere iiwu mugure iwai keje, padure tuba keje, pogora rakaguraga nure, kori rakaguragare ji. 7Jesus akore Itumode toro iwo pemegago. 8Icare nowu brae eimejera akore ji Cegimejera, boe karega ure imi awo aremo iwaito, mare amagomode ia awadaru mito tu je duji, du ure turugadu uwo nowu ierabrarere iiwu pemegago. 9U! Imi jamedu irojaidodu nure. Ieture tugobaigaregei jamedu. Imagomode iaji toro. Utumode rugadu. Imagomode iaji mato. Utumode mato rugadu. Imagomode ierabrarere iiwuji arodo oino, romode oino rugadu. 1 Icare Jesus, tumeardui awu inodu jitu keje, jebogodure, akore oino pudabowugei Boe rugadu jire inagomode oino tai iordukare ia Israeldoge emeartorui nono awu meartoru reore. 1 Du kodire inagomode oino tai. Makarewu boe etaregodumode meri rutu piji, meri butu piji, emode tumugudo Pao o boe pemegarewu keje, Moisés, Isaac, Jacó mage ebo. 1 Jeonare Pao o boe pemegarewu jiwugerema, ewarigudumode toro baawadu kae boecoreuto; nono oragudureboe, boe eto to puiboe umode nono. 1 Du kejere ure turodo bai, nowu brae eimejera keje, akore Toro, boere nono ameartoru reore. Nowu brae eimejera utugare pemegagodure kuri je. 
Jesus ure makareuge epemegago. 1 Du kejere Jesus uture Pedro uwai kae. Boekarema, Pedro ucarugo padure tu tuba keje tuwiri uru tabo. 1 Icare Jesus ure tugeragu ieraji, icare nowu biri uru okware kuri je, ure boe eke bu iraji etai. 1 Nowu meri rekodu tabore, boere Aroe pegarewu meture tadawuge eregodu kuricigodo ae. Tuwadarui mito tu je dutabo, Jesus ure Aroe pegareuge ewarigu epiji, ure kogodureuge eiamedu boe epemegago. 1 Nowu inodu ure nono profeta Isaias mako reore: 
Ure tugeragu pagogodaeji, ure toredudo tabo. 
Iaboe etaidure tugoduwo Jesus rekodaji. 1 Ia meri keje Jesus jordure turagojei boe etoiakodu tadaduji, icare akore ture jorduwadowugei eiagu turego nowu kuruga kurirewu ia jipa kae. 1 Nowu inodu tonaji, ia esciba ure tuburedo ji, akore ji Cegimejera, ikodumode akabo, akodurewo jamedu boe kae. 2 Icare Jesus akore ji Okwadoge eiarire, kiege barege ewaradu rogure, mare Imedu Onaregedu umode taora buwo kejeboe bokwa. 2 Ia pugeje, ia ure jorduwadowu ui mito tu jedu akore ji Cegimejera, iwo ioga tugu mototo jao. 2 Mare Jesus akore bataru jipagi Ako itabo! Ado bireuge pu bi tugu mototo. 
Jesus ui bakuru, pobo, butugugodudodu. 2 Jesus ruture ia ika kurireuto ture jorduwadowuge ebo. 2 Kuri je, bakuru kurirewu buture ika kurireuji, pobo maerewu pobuto rorire ika kurirewu joki; mare nowu inodu tonaji Jesus unudu rabodu. 2 Icare nowu ure jorduwadowuge ere tuburedo ji, ere jetadudo, egore ji Cegimejera, ceginorudo, cewogwagodu nure! 2 Icare Jesus jetadure, unorare ei: - Kodiba tabagudure? Marenaru nure tagi tameartoru bogai. Icare ure turagojedo, makore bakuruji, makore pobo maereuji, boe butugugodure kuri je rugadu. 2 Du kodi icare nowu boe makareuge egore tuiebogodu tabo Kakoduwu imedubao? Ica, bakuru, pobo maerewu, emeartorure kuri bataruji! 
Jesus ure Aroe pegarewu meture tadawuge ei pobedu pemegago. 2 Nowu kuruga kurirewu okwa bakowu keje, Gadarenodoge eno moto keje, Aroe pegarewu meture tadawuge ei pobedu, ere tuiebu ia aroe eiao piji togi. Boekori remawu nure ei, dukoia boe ekodu ekodukare nono. 2 Icarema enoiogwarigodure, egore Inoba aromode cei, Aroe Eimejera Onaregedu? Akaregodure mato awo cemorora amagadudo, boe kodu kimoi mai dukeje? 3 Ia jugoreuge makareuge eedure nono puredu, togwage tabo boebutuji. 3 Aror pegareudoge enogwamagudure Jesus ji, egore ji Amode cewarigu dukeje, cewarigu jece, jewu jugoreuge etae. 3 Akore ei Toro! Icare ere tuiebu, ere turemo jugoreugeto. Nowu inodu tonaji kuri je, nowu jugoreuge eiamedu boe ere tuwarigu boito joki toro poboto, tuwi pobo tada du kae. 3 Jeture eiwu ime eregodure tureadodui bakurirewu tada du kae nowu boere tuiegaiwoji, boere Aroe pegarewu meture tadawuge eiduji jamedu. 3 Du kodi icare boe eture Jesus ae, enogwamagudure ji uwo tugera ra nowu nonowuge eno moto piji. 

Jesus ure ia pogora pegarewu imedu pemegago. 1Jesus ure taredo ika kurireuto pugeje, ure pagado tai, kuruga kurirewu kajeje, aregodure to bakurireuto. 2Icarema, ere ia pogora pegarewu imedu cedo ae, padui kamorewu keje dutabo. Icare Jesus tuiordui nowu boe emeartoru raka inodu jitu keje, akore nowu pogora pegareuji Itonaregedu, akiwa rakado, aro pegarewu jamedu boe ire pijido, iwudugugodure ai. 3Du kejere, ia escribadoge, tumeardui nowu bataru jitu keje enogiru pegare pu biegai nowu akoino duji, icare egore Awu imedu bataru pega nure. 4Icare Jesus, tuiordui nowu emeardae inodu jitu dukeje, unorare ei: - Kodiba tameardae pegare tawabo tada? 5Kakoduwu boe ewadaruba boe egoiwamode cai je: egomode iwudugugodure aro pegareuji oino rabodu, iarema aragojedo, amerudo oino rabodu? 6Ica kode, kakoduwu kodumode cai pudui? Aro kode, taerduwawo oinoie Imedu Onaregedu roiwai moto keje tuwudugugoduwo boe ero pegareuji. (akore nowu pogora pegareuji) - Aragojedo, akirimi toro awai kae. 7Kuri je, cewu imedu ure turagojedo, uture tuwai kae. 8Nowu boe makareuge, tuiordui nowu inoduji dukeje, epagudugodu kuricigore, eegarere Pao ji ui ime ero raka maku etaiduji. 
Jesus mare Mateus. 9Icare Jesus uture nowu piji. Du keje icare jordure ia imedu iei Mateus ceduji, mugui nowu boere toroe kobo maku maku cimejerage etai kejewu ira keje, icare akore ji Ako itabo! Icare nowu imedu ure turagojedo, kodure apo rugadu. 1 Du keje icare, Jesus, tumugui ira keje togwagewo nowu imedu uwai tada dukeje, publicanodoge, ro pegareuge emagaredu etaregodure, ere tumugudo apo, ure jorduwadowuge ebo jamedu. 1 Icare fariseudoge, tuiordui nowu inodu jitu keje, egore ure jorduwadowuge ei Kodiba tagimejera okwagere publicanodoge, ro pegareuge ebo? 1 Icare Jesus, tumeardui nowu inodu jitu keje, akore Boe okorikare jiwuge ewiapagamodukare jorubo kuru epa bogai, mare u kogodureuge. 1 Toro, taerduwado kodiba awu bakaru kodiboeji itaidure inogudu bogai, mare bitodureboe bogai karega. Itaregodure, mare imagowo pemegareuge ewogai karega, mare pegareuge ewogai. 
Jesus makoi boe etodorogai puduiboe jidu. 1 Nowu inodu tonaji, Joãore jorduwadowuge, ere tuburedo Jesus ji, enorare ji: - Kodiba cedorogare cei, fariseudoge etodorogare pudui, are jorduwadowuge ekar oino? 1 Icare Jesus akore Kodiba uwiredodure maiwu metage ekiarigodumode, nowu uwiredodurewu rakojei tu oino pudabo de keje? Boe aregodumode nowu uwiredodurewu tawujedumode epijiwo kae, dukeje etodorogamode pudui. 1 Boe emodukare aroia maiwu bu aroia codurewu poro keje; mare paga karega, nowu aroia maiwu umode aroia codurewu bowuje ma, mega kodumode tugori. 1 Jamedu, boe emodukare parera kuru maiwu tugu pori codureuto. Boe eromode ino ma, ia dukeje, pori codurewu umode tuwowuje ma, nowu parera kuru umode ceredo, nowu pori pijimode jamedu. Mare boe ji parera kuru maiwu tugu pori maiwuto, mugu raka raimode tabo. 
Jesus ure ia aredu pemegago, ia nogwaredurogu jamedu. 1 Jesus makore kimo du tonaji, ia brae eimejera, sinagoga kejewu, aregodure ae, ure tubujodo ji, akore ji.
Cegimejera, itonaregedu aredu rogu akurure, bokware maigodu. Mare, mato! Amode akera bu keje ma, jemode kuri pugeje. 1 Icare Jesus ure turagojedo, kodure kuri apo, ture jorduwadowuge ekodure apo jamedu. 2 Icarema, joru butu makaguragare arii turopegado jiwu ia aredu ure tuburedo ji kujeto, ure tugera raido ukudae oto kae. 2 Akore oino tudada.
Ikera jetumode toe ukudaeji ma, ipemegagodumode. 2 Icare Jesus ure tumegido jice ae, jordure ji, akore ji Akiwa rakado, itonaregedu! Ica, ameartoraere akinorudo. Icare nowu aredu pemegagodure kuri je. 2 Taregodui sinagoga kejewu brae eimejera uwai kae dukeje, Jesus jordure okwa akore parira jiwuge enogwa akoi parira jituji, makaguragareuge epadui pugajeje duji jamedu, 2 Akore ei Tagorodo oino! Nogwaredurogu okwa karega ure, mare unudu nure. Emagerema enogwarire ji, enure akoinodu perodudo. 2 Icai nowu boe ei tuiebu dukeje, ure turemo, ure tugeragu nowu nogwaredurogu ieraji, du ure turagojedo taci je. 2 Nowu inodu akaru ure tumaedo nowu moto kejewu boe eiamedu boeji. 
Jesus ure ia joku bokwareuge ei pobedu pemegago. 2 Icare Jesus uture nowu piji. Awaraji icare ia joku bokwareuge ei pobedu ekodure jice rekodaji, toiogwari tabo, egore Davi Onaregedu, akogududo cedabo! 2 Icare Jesus aregodure ia baito, dukejere cewu joku bokwareuge ere tuburedo ji. Icare unorare ei: - Tameartorure iroiwamode nowu inodu jituji? Egore U! Cemeartorure. 2 Kodi icare Jesus ure tugera bu eeku keje, akore Udo nono tameartoru reore. 3 Nowu inodu tonaji kuri je, eekure tuiado. Icare Jesus okituware ei, akore Taerdu rakado, tagaba boe eerdudo nowu inoduji. 3 Mare tui tuiebu kuri je dukeje, ere nowu inodu akaru reko nowu moto jameduji. 
Ia imedu bataru bokwarewu pemegagoduredu. 3 Etu uiageje kuri je, boere ia bataru bokwarewu imedu reko mato ai, Aroe pegarewu metui tada dutabo. 3 Aroe pegarewu barigudure piji dukeje, nowu bataru bokwarewu bataru padure kajeje. Boe etoiakodu jebogodure, emago pemegare, egore Boe eerdukare iaboe eroi oino awu Israeldoge etada duji. 3 Mare fariseudoge egore Aroe pegareuge eimejera ro raka koiare ure Aroe pegareuge ewarigu. 
Jesus okudui boe ebodu. 3 Jesus merure nowu bakurirewu jamedu oiagi ia babuturogu boe oiagi jamedu, tui boe eerduwado dutabo, sinagoga keje, tui boe eerduwado Pao o boe pemegarewu akaru pemegareuji dutabo, tui kogodureuge epemegago dutabo. 3 Tuiordui nowu boe etoiakodu jitu keje, Jesus okudure ebo, mare paga karega, ekugudugodui, etaguru akedugodui, nono boe eetukare jiwu barege kugure ereore du kodi. 3 Icare akore nowu ture jorduwadowugei Tugudureboe kuricigore, mare maragodure jiwuge enowarore tu je. 3 Kode, tamagodo nowu oere oinowuji makowo maragodumode jiwuge ewogai. 

Apostolodoge. 1Jesus ure ture jorduwadowuge ei ikera pudogidure pobe taci iwurekotowuge eto pui. Ure ero raka maku etai ewo Aroe pegareuge ewarigu, ewo kogodureuge epemegago tugogodae eiamedu boe piji. 2Ica, cewuge eie reo Simão, du iere Pedro oino jamedu; uwie André; Tadeu onaregedu iei Tiago cedu, mare uwie João; 3Filipe, Bartolomeu, Tomé; cewu publicano iei Mateus cedu; Alfeu onaregedu iei Tiago cedu; 4Simão Cananeu; mare Judas Iscariote, duwu koiare ure Jesus maku. 
Apostolodoge emaragodae. 5Jesus ure nowu ture jorduwadowuge etudo emaragodae kae, tui eerduwado durekodaji. Akore ei Tadukaba judeukare emawuge ewai kae. Tagaba taremo Samaria mototo jamedu. 6Tadudo boetoji okware boeto Israeldoge ewai kejewu barege kugure ewogai. 7Tagodurewo jamedu boe kejere, tamagodo: - Pao o boe pemegarewu puredugodu nure. 8Kogodureuge epmegago, bireuge eewodudo, moci bare jiwuge epemegago, Aroe pegareuge ewarigu boe epiji. Makudure tagai paga tu jeboe tamode maku paga tu je jamedu. 9Tagaba meriri ekurewu, meriri kigadurewu towuje tagabo, diiero jamedu tagaba towuje tabegajejewu tada. 1 Tameru kaba tagodobo tabo jamedu. Tagaba tagudae tugu pugujiagi, tameru kaba tawure tadawu tabo, taiodo tabo karega jamedu. Nowu inodu boe piji. Mare paga karega, maragodurewu uke makudumode ai tumaragodae koia. 1 Tamode taremo ia bakurireuto rabodu, ia bakurirewu roguto rabodu dukeje, taemarudo iaboe etaidui tuwo tugeragu tai du bogai, taedo nono ebo jii tadumode du kae. 1 Tai taremo ia baito dukeje, tagimadudo nowu boebo, tagagoi: - Boe pemegawo awu baiji, oino. 1 Nowu bai tadawu boe emode tudo turugadu dukeje, nowu tagagoi oinodu butumode ewugeje. Mare umodukare ino dukeje, nowu tagagoi oinodu umode tugirimi tagae. 1 Emodukare tugeragu tai ma, emeardumodukare tawadaru ji ma, tamode taebu nowu bai piji, iarema nowu bakurirewu piji dukeje, tamode tawure jukodo tu tawure urugudu rogu jameduji ewugeje. 1 Imagomode boe jokoduji tai: - Meri aregodumode mori makudumode kaewu dukeje, Sodoma, Gomorra bakurireuge boe pemegamode ei nowu bakurirewu kori. 
Boe etonai Cristo oge eidu. 1 Imode tarojai nono barege kugure ereore adugodoge etoiado. Kode, tado nono awague ereore, mare jamedu metugue ereore jamedu. 1 Tameardu awadudo tai imei emode tarego tugimejerage etae, emode iwara to tai, to sinagoga keje. 1 Tajedodumode brae eimejerage etae iwugeje. Nowu inodu tabo tamode ro oino taiwuge eerduwado bakaru pemegareuji; tamode aopegokareuge eerduwado jamedu. 1 Emode tugeragu tai dukeje, tagogea kaba inoba tagagomode du bogai. Nowu inodu keje, tamagomode jiboe butumode tawugeje. 2 Mare paga karega, tagi karega tagagomode, mare Tao baru tadawu koiare umode tawadaru bu tagajeje. 2 Umanarewu umode tuwie maku bitoduwo, uo umode tonaregedu maku. Boe etore emode taredo tuomagei tuwo ewido. 2 Boe eiamedu boe ekodu kagirimode tai ikie koia, mare umode tudurudo jii boe oto kaewu, umode cinorudo. 2 Boe etonamode tai ia bakurirewu tada ma, tarego iato pugeje. Boe jokodu jire inagomode oino tai tamodukare Israel kejewu bakurireuge eiado jii Imedu Onaregedu ui tugirimi du kae. 2 Ia jorduadodurewu kodukare ure tuiorduwadowu kori, utugare kodukare tugimejera kori. 2 Ure turugadu jorduwadodureuji tuwo nono ure tuiorduwadowu reore; ure turugadu boe etugareji tuwo nono tugimejera reore jamedu. Boe egore Aroe pegarewu eimejeraie ure boe etuoce, kode, jeture bai tadawuge eina, boe egomodukare ino? 
Ioguduba ceba pabagudumode. 2 Kode, tabagudu kaba. Ia biadodureboe bokware urugureboe piji, ia podureboe umodukare pudumi boe eerduwa kawo pudui. 2 Imagore tai boeco tadaboe, tamagodo ji urugureboe tada; tameardure ji podu tu jeboe, tamagodo ji bai aogajeje. 2 Tabagudu kaba cewu ure boe ekodu, boe ewiri bitowugece, mare emodukare boe etaroe bito. Tabagududo boetoji, roiware tuwo boe ewarigu tugodu, tuwiri, tudaroe tabo jorutowuji. 2 Boe emodukare kiege barege ei pobedu maku emori rogu biega tu jedu morice? Mare iage ewudumodukare moto kae Tao aiduka dukeje. 3 Tagaora towu tagao ira jamedu rogu remagudure jamedu. 3 Kode, tabagudu kaba, tagire tagodure kiege barege ekori. 
Boe ei Cristo ogedo pudumi, iarema ei tuiorduwa bokwado jidu. 3 Kode, cewu mako pemegare ii boe eegaiwu jamedu boe, imi imago pemegamode ei Ioga baru tadawu biegai jamedu. 3 Mare ure tuiorduwa bokwado ii boe eegaiwu, imi jamedu imode iorduwa bokwado ji Ioga baru tadawu jekai jamedu. 
Cristo ure boe erugodui puidu arego. 3 Tadugu kaba itaregoduie boe butugugodurewu tabo moto kaeduji; itaregodukare boe butugugodurewu tabo mare boe erugodui puidu tabore itaregodure. 3 Itaregodure iwo onaregedu okwacedo tuo piji, iwo onaregedu aredu okwacedo tuje piji, iwo urago okwacedo tujarugo piji. 3 Onare imedu jiwugere nowu uwai kejewuge emidodu. 3 Cewu meardu kurire tuoji, tujeji, ikoriwu, ukare turugadu ii. Cewu meardu kurire tonaregeduji ikoriwu, ukare turugadu ii. 3 Cewu ukare tugeragu to cruzji itabo ma, ukare turugadu ii. 3 Cewu ure tubewudo pudui tuwi kawowu, bimode rugadu, mare cewu bitodumode iwugejewu, nowu jewodumode pugeje. 
Boe enogudui puapodu mori. 4 Ure tugeragu taiwu, iire ro oino jamedu. Ure tugeragu iiwu, ure tugeragu ure irojaiwuji jamedu. 4 Ure tugeragu ia profetaji nono profetaie emadu reore ma, ema jamedu morimode ai nono ia profetaie emadu kodiwore. Ure tugeragu ia jetororeuji nono jetoreuie emadu reore ma, ema jamedu morimode ai nono ia jetororeuie emadu kodiwore. 4 Ia ure pobo akurewu rogu maku awu ia biegarewu rogu ai, ia ire jorduwadodureuie emadu koia ma, boe jokodu jire inagomode oino tai mori okwamodukare piji. 

João Batista o rojaidodureuge. 1Jesus, tui cewu ture jorduwadowuge ei ikera pudogidure pobe taci iwureko todu eerduwado du akedu keje, uture nowu nonowu boe etae, tumagowo ei, tuwo eerduwado. 2João Batista mugure baicorewu tada, dutabore meardure Jesus roji. Icare ure ia ture jorduwadowuge etudo toro bogai enorawo ji. 3Egore ji: - Akina akagarure akaregoduwo, iarema cekana umode cewudugudo ia bogai? 4Jesus akore ei Toro, tareadodudo João biegai tameardure jiboeji, taerdure jiboeji. 5Joku bokwareuge etaiwore, pogora koboreuge emerure, moci bare jiwuge etagurugudure, bakaru pemegarewu readudodure marenarue ewiegai. 6Jiwo aidugirireuge emodukare turo pegado igoia. 7Icare cewu João Batista ure jorduwadowuge eture nowu piji dukeje, Jesus makore oino João jiboeji, nowu makareuge ewiegai: - Tadure João togi boe mataduto de keje, kaba bogaiba tadure togi? Taerduwo bakuru ure amagadudowu kadoji kana? 8Taerduwo imedu ukudae pemegai jitu duji kana? Mare nowu ukudae pemegare ino jiwuge eedure boe eimejerage ewai tada. 9Kode kodiba tadure toro? Taerduwo ia profetaji kana? U! Inagomode tai, kodure ia profeta koriwuji. 1 Mare paga karega, João jire atugododure oino imode itugare rojai akododai, uwo akawara pemegado akododai. 1 Inagomode boe jokoduji tai areme etorei oinodu ekodukare João Batista kori. Mare du inodu tabo, biegare tu Pao o boe pemegarewu tadawuge etadawu kodure kori. 1 Nowu João Batista rekodajiboe jii oino maigoduboe, tubewu tabowu ure turemo Pao o boe pemegareuto, tubewu tabowuge emode turemo to. 1 Moisés mare profetadoge emagore jii João kae Pao bataruji. 1 Kode, tagaidumode tawo inodu pawuje ma, emare Elia rema, dure aregodumode, du reno. 1 Biajarewu meardumode awu inoduji. 1 Kakoduwuge eiba imode awuge eebato? Ere nono ia boe etore kugurere tumugui tu ba oiadoda, duwugere ekudure tumedage ei, egore 1 Cenogwa akore pariraji, mare tarerukare; ceroiare mare tagoragudukare. 1 João Batista aregodure, okwagekare, kudukare boece, kodi icare egore Aroe pegarewu meture tada. 1 Imedu Onaregedu aregodure, okwagere, kudure, kodire egore Okwage kurirewu, kudu kurirewu nure ema. Publicanodoge, ro pegareuge etumeduia nure ema. Mare Pao jorduwareboe ure towadudo turo pemegarewu koia. 
Meartorukarewu bakurireuge. 2 Du keje icare Jesus rore ja tuiogi cewu ture turo pemegarewu kurirewu makaguragare jiwu bakurireugei, etaidukare tuwo turo pemegado kodi. Akore 2 Biododumode ai, Corozaim bakurirewu! Biododumode ai, Betzaida bakurirewu! Mare paga karega, cewu ure tudowuje taiwu boe pemegarewu kurirewu, umode nowu Tiro ji, nowu Sidoniaji jamedu ma, marigudu etodorogamode pudui tugajejewu bukigu okorirewu tabo, jorugudu tabo jamedu. Tagirema takare tagodoragado tai. 2 Kodire inagomode oino tai nowu meri aregodumode nowu mori kae dukeje, boe pegamodukare Tiro ji, Sidoniaji nono boe pega magai tai du reore. 2 Kode, aki Cafarnaum bakurirewu, aki kana acedodumode tu baruto? Boro! Awarigudumode jii toro joruto. Mare Sodoma bakurirewu jordumode boe pemegarewu kurirewu ui tudowuje atoda ma, umode kimo jii awu meri kae. 2 Kodire inagomode oino ai: - Nowu mori makudumode jiwu meriji boe pega jokodumodukare ji nono boe pega magai ai du reore. 
Tadudo itae tawo tagamudo. 2 Nowu du kodi Jesus akore oino awu tuwadaruji Ioga, iwadaru pemegamode ai, ore baru cewu, ore moto cewu, mare paga karega, are awu inodu biado jorduwareuge epiji, are awadudo biegareuge etai kodi. 2 U! Ioga, iwadaru pemegamode ai; mare paga karega, oinore ure akaidu reore kodi. 2 Boe jamedu boe makudure inai Ioga koia. Boe eerduwakare Onaregeduji mare Uo tu rugadu; jamedu, boe eerduwakare Uoji, mare tu Onaregedu; Onaregedu koiare umode awadudo ia boe ji jamedu. 2 Taiamedu boe, kiarigodure motudureboe kudawuge! Mato itae, imode boe iwaripodo tai. 2 Tagoredudo inoredure taboboe tabo, taerduwado inure taerduwado jiboeji; mare paga karega, imire boekori metukare iwabo tada, inojarokare ii iwabo tada. Nowu inodu kodire taerdumode tai tagamudo duji. 3 Imode tagoredudo taboboe biakare, imodudu barire. 
Jesus ore Sábado rema jamedu. 1Jesus unure pagado ia trigo pa kajeje sabadore jiwu meriji. Ure jorduwadowuge eke boire ei dukoia ere tugeragu ia enariji tuwo kowuje. 2Du kodi icare fariseudoge tuiordui nowu inodu jitu keje, egore Jesus ji Akaiwodo are jorduwadowuge eroi boe eromodukare ji Sábado jiboeji. 3Icare Jesus akore ei Tamagokare Davi ro padure kejewu bapera atugoji, tuge boire pudui sabadore jiwu meriji dukeje? 4Ure turemo Pao uwaito, ure Pao bataru padure kejewu amirewu kowuje. Aró! Ema mare metage emodukare nowu amirewu kowuje, nowu amirewu jetu otorogare tu Pao burejoiadoge etai. 5Tamagokare boe eroiagudu padure kejewu bapera atugoji: sabadore jiwu meriji Pao burejoiadoge emaragodure Pao uwai tada, du inodu tabo inodu pegamodukare ei? 6Kode, imode awadudo tai: kodure Pao uwai koriwu rakojere woe. 7Tamode awu bakaru pawuje itaidure okudureboe bogai, mare bitodureboe bogai karega, oino ma, tamodukare ro pegakareuge eiwodo. 8Mare paga karega, Imedu Onaregedu o nure sabadoce jamedu. 
Jesus ure ia iera birewu imedu pemegago. 9Icare Jesus uture nowu piji, ure turemo sinagogato. 1 Nonore ia iera birewu imedu rakojere nono. Iaboe emedure nono jamedu duwuge enoragodure Jesus ji, togiru pegawo jitu bogai, egore Boe emodukana ia kogodurewu pemegago sabadore jiwu meriji? 1 Icare Jesus akore ei Ia tagi, tagagu barogorogu umode mitotu tagabo, du butumode ia motoiato sabadore jiwu meriji ma, tagaiwomodukare bogai tawo tawuje piji? 1 Kode, imedu kodukare nowu ia barogo rogu kori? Kode, boe ero pemegamode sabadore jiwu meriji jamedu. 1 Du kodi icare akore nowu imeduji Akera raido! Ure tugera raido, du ure nono cewu tumeduia reore. 1 Kodi icare fariseudoge eture nowu piji, emagore pui inoba turomode tuwo Jesus bito du bogai. 
Pao utugare pemegarewu. 1 Jesus jorduware nowu fariseudoge emeardaeji, du kodire uture nowu eeda piji. Ia boe makareuge ekodure apo. Ure kogodureuge eiamedu pemegago. 1 Mare makore ei ereadodu kawo inoduji iaboe ewiegai. 1 Nowu inodu uwo nono profeta Isaia makore jaoboe reore: 1 Pao Aroe Eimejera akore ica, cewu inogwa kuridodure jiwu reo, jire ire ikeragu, imeardu kurire ji, kejere itaidae pemegarewu jamedu boe bu keje. Imode Itaroe udo tamudo keje. Umode ia moto tuginoiwu kejewuge ewie jetororeboeji. 1 Ema okimodukare, umodukare tumago awogado, boe emeardumodukare makoji ba oiadoda. 2 Umodukare ure tuwowu kado kado, umodukare uredudu kimorewu upea paru bitudo, jii ukai jetororeboedo tumorido du kae. 2 Moto jamedu boe epagamode bogai . 
Jesus mare Aroe pegareuge eimejera. 2 Du keje, boe ere ia Aroe pegarewu meture tadawu joku bokwarewu, bataru bokwarewu imedu reko ae. Jesus ure pemegago kuri je, dukoiare makore, aiwore. 2 Kodi icare nowu makarewu boe eebogodure, egore Cewu Davi onaregdu karegao? 2 Mare fariseudoge, tumeardui nowu inodu jitu keje, egore Aroe pegareuge eimejera koiare ure Aroe pegareuge ewarigu. 2 Mare Jesus, turemodui emeardaeto, akore Boe eeda jamedu boe epadui pumekejedu, emode tubegado rugadu. Bakurirewu jamedu boe, baidoge eiamedu boe epadui pumekejedu emodukare pugeje jamedu. 2 Aroe pegarewu umode Aroe pegarewu barigu ma, onare pudui jamedu. Kode, inoba romode tuwo turo utudo todobiji? 2 Kode, ire Aroe pegareuge ewarigu Aroe pegareuge eimejera ro tabo ma, kode, ioguduba ro taboba tagore ere ewarigu? Nowu inodu koia emage rugadure emagomode morimode tagaiboeji. 2 Mare Pao Utaroe koiare ire Aroe pegareuge ewarigu ma, kode, nowu inodu ure Pao o boe pemegarewu aregodui tagaidu awadudo. 2 Iaboe iaboe emodukare turemo ia imedu ro rakarewu uwaito, tukai nowu imedu ro rakarewu kogudo dukeje. Du inodu tabo boe eiwogumode uwaiji. 3 Mugukare itabowu ona nure ii; ukare boe ako itabowu, unure boe barigu. 3 Kodire inagoino tai: boe ero pegarewu jamedu boe, boe ewadaru pegarewu jamedu boe, butugugodae aregodumode etae; mare ro ako pegare Aroe Pemegarewu jiwu, butugugodumodukare ji. 3 Bataru pegare Imedu Onaregdu jiwu, butugugodae aregodumode ae, mare bataru pegare Aroe Pemegarewu jiwu butugugodae umodukare, woe moto keje, ia aregodumodewo keje karega jamedu. 
I tudu. 3 Tamagomode ia i pemegaie, kode, tudu pemegamode jamedu; iarema tamagomode ia i pegaie, kode, tudu pegamode jamedu. Mare paga karega, tudu koiare ure boedo boe pawuje iji. 3 Awague ereoreuge! Tabegare, dukoia, inoba tagagomode boe pemegareuji? Mare paga arega, boe ewabo okorobadu koia aregodure boe enogwa kae. 3 Ica, imedu pemegarewu ure tugeragu ia toroe pemegareuji tubiji; mare imedu pegarewu ure tugeragu ia toroe pegareuji tubiji. 3 Inagomode tai: meri aregodumode mori makudumode kaewo dukeje, ime ewadaru pagawu jamedu boe mori makudumode etai. 3 Padure akajejewu awadaru koia, boe pemegamode ai rakudu, boe pegamode ai rakudu. 
Boe emagoi ia Jesus ro kurirewu bogaidu. 3 Du kejere ia escribadoge, ia fariseudoge egore Jesus ji Cegimejera, cedaidure ceerduwo ai ia aro kurirewu towuje duji. 3 Mare Jesus akore ewadaru jipagi Awu du kodiwu boe ero pegarewu ego pegarewu, emeartorukarewu, enogwamagudure ia kodiboe bogai. Mare makumodukare iadure iakare pugeje mare profeta Jonas o kodiwu umode tudowuje ei tu rugadu. 4 Mare paga karega, ure nono Jonas meture karo kuri tada meri pobe ma jewu metuia bokware, boeco pobe ma jewu metuia bokware du reorere Imedu Onaregedu metumode moto tada meri pobe ma awu metuia bokware, boeco pobe ma awu metuia bokware jamedu. 4 Mori makudumode jiwu meriji, Ninivitadoge emode turagojedo nowugei tuwo ewarigu boe pegareuto; mare paga karega, edorogare pudui Jonas bataru keje. Aró, kode, kodure Jonas koriwu rakojere woe. 4 Mori makudumode jiwu meriji, Sul jaogwaiwu brae eimejerago umode turagojedo nowugei tuwo ewarigu boe pegareuto, mare paga karega, jaegiriboe pijire aregodure tumearduwo Salomão jorduwa rakaguragare jiboeji. Aró, kode, kodure Salomão koriwu rakojere woe. 
Aroe pegareui tugirimidu. 4 Ia Aroe pegarewu, tui tudawuje ia imedu pijidu, uture toro boe mataduto, tuiemaru tabo ia tumuga bogai, mare boekimore, jordukare boeji. 4 Do koiare akore kode, iwo ikirimi cewu ire iebu pijiwoto. Tui tugirimi dukeje, aregodure cewu ture tuiebu pijiboe kae pugeje. Aiwore tu je ma, biorore, akurugodure, oroere. 4 Du kejere ure tugirimi ia tumedage emode ikera awubodure ere pobe ikera awubowuto pega jokodure tugoriwuge ewogai, icare eiamedu tabo ere turemo to pugeje, nonore icare emugure nono. Du koiare ecewu kodure boiwu, pega kodure turewo kori. Du reorere umode awu oinowu boe pegareugei. 
Jesus uce mare uwiemage. 4 Jesus mako kimore nowu makaguragareugei, du tonajire icare uce aregodure uwiemage ebo, ere tuwudugudo baawadu keje tumagowo ji. 4 Icare iage egore Jesus biegai, egore Ace, awiemage ere tuwudugudo awogai baawadu keje, etaidure tumagowo ai. 4 Icare Jesus akore Ioguduba imugaba? Ioguduba iwiemageba? 4 Icare, tui ciemagu ture jorduwadowugei dutabo, akore Awuge imugare, iwiemagere emage. 5 Nowu rore nono Ioga aidu reoreuge, iwie imedurewu, iwie aredureudo, imugare emage. 

Ure boe a tuguwu. 1Nowu meriji Jesus ure tudawuje nowu bai piji, kodure kuri, ure tumugudo kuruga kurirewu okwai. 2Boe makareuge ere taiado tu apo. Du kodire ure turemo ika kurireuto epiji. Ure tumugudo tada, nowu makareuge eedui jipa kejedu otoi. 3Icare uwadodure, makore jiwu bakaru makaguragare. 4Akore: - Ia imedu ure tudawuje tuwo boe a tugu. Ui boe a tugu dutabo, ia boe a buture awara keje; kiege barege etaregodure ma, ere kowuje. 5Ia a buture tori pegato, moto kurikarewu keje; boture kuri je, moto okwatorikare ji kodi. 6Mare meri rutui kuri je dukeje, kidure tugwa bokwa koia. 7Ia a buture botoguruto; nowu botoguru ricodure, ure okwado tudo. 8Boe iwa tabo, ia a buture moto pemegareuto, du ia a botu kurire, ia botu biegare. 9Aidure tumearduwowuge emearduwo. 
Bakarue kodiboe. 1 Nowu ure jorduwadowuge ere tuburedo ji, egore ji kodiba amagore ei nowu bakaru tabo? 1 Jesus akore ei paga karega, tagaire nowu Pao o boe pemegarewu boe biarewu makudure taerduwawo ji. Emagarema karega. 1 Mare paga karega, ure apowu, ia makudumode ai pugeje, du itodumode todobiji. Mare boe kimore apowu, ure tu apowu rogu arudumode piji. 1 Ica, du kodire imagore ei bakaru tabo, duma, etaiwore ma, eerdukawo; emeardure ma, ewiapaga kawo, ekawo boe pa jamedu. 1 Ica, oinore profeta Isaias makore jiboe ure tudowuje ei tameardumode tawiaja tabo, mare tamodukare pawuje: taerdumode taeku tabo, mare taerdumodukare boeji. 1 Mare paga karega, nowu boe ewabo rire marigudu, ere tuwiaja mi, ere tuioku mi, tuiordukawo tuioku tabo, tumeardukawo tuwiaja tabo tukawo boe pawuje, ikawo epemegado (Is 6, s). 1 Tagirema, jiwo aidugirireuge tagi: taeku jordure, tawiaja meardure kodi. 1 Imode boe rikirewu awadudo. Makarewu profetadoge, makarewu pemegareuge etaidure tuiorduwo taerdure jiboeji, mare eerdukare; etaidure tumearduwo tameardure jiboeji, mare emeardukare ji. 
Jesus ui ure boe a tuguwu o bakaru kogadodu. 1 Kode, tawiapagado cewu ure boe a tuguwu imedu o bakaru ji ka. 1 Imedu meardui Pao o boe pemegarewu o bakaruji tu kai boe pa dutabo, du Aroe pegarewu aregodure ure tugudure uwabo toboe tawuje piji, cewu a buture awara kejewu reoreboe reno. 2 Cewu a buture tori pegatowu ure nono meardure tuiegare tabo bakaru jiwu reore. 2 Mare raikare, ukwa bokware, ia kiarigodure kejeboe, ia onare nowu bakaru koiawu aregodu keje, ewudumode kuri je. 2 Cewu a buture botoguru towu ure nono meardu pemegare bakaru jiwu reore. Mare nowu okeare moto kejeboe ro jitu koia, ure okwado tuku, dukoia tudu bokware. 2 Tugudure moto pemegarewu toboe ure nono meardure bakaru jiwu, ure pawuje, dure tudu pemegare, ia botu kurire pugori pugori. 
Boebutu pegarewu. 2 Jesus ure ia to bakaru bu pugeje, akore Pao o boe pemegarewu ure nono ia imedu ui boe a pemegarewu tugu to boepato du reore. 2 Mare boe ei tamudo dukeje, enudure dukeje, onare nowu imedu jiwu aregodure, ure boebutu pegarewu a tugu nowu boe a pemegarewu kao, dukejere uture. 2 Iro pemegarewu ricodure, enari boture, mare boebutu pegarewu padure kajeje jamedu. 2 Du kodi icare nowu imedu pemegarewu utugarege etaregodure, egore ji Cegimejera, are boe a pemegarewu tugu ako boepato. Kode, kaiba boebutu pegarewu aregodure? 2 Akore ei Cewu onare iiwu imedu ure ro oino nowu inoduji. Emagore ji pugeje Akaidure ceduwo toro kae, cewo tawuje? 2 Akore Boro. Tamode tawuje ma, tamode nowu iro tawuje tabodu umode. 3 Ricodo rugadu jii, pudonaji jii boe ji tugeragu jitu kae. Kadodumode dukeje, imagomode umode kadowugei: - Boebutu pegarewu kado jao boetoji, upodo kogudo tawo barigu joruto; dukeje tamode tageragu iroji, tamode reko mato tuiato. 
Mostarda a. 3 Du kejere Jesus ure ia bakaru bu tu pugeje, akore Pao o boe pemegarewu ure nono ia imedu ui tugeragu mostarda a jitu, icare ure tugu to boepato du reore. 3 Nowu a biega remawure awuia tudugureboe rogu boe a kuda, mare boture dukeje, ricodure dukeje, kurire, kodure nowu boepa rogu tadaboe jamedu kori. Du koiare kiege kugure ere tuwaradu bu itura boe keje. 
Ure amirewu barodudoboe. 3 Nowu inodu otobiji pugeje, Jesus akore awu ia bakaruji pugeje, akore Pao o boe pemegarewu ure nono ia aredu ui amirewu barodudoboe tugu trigo kuduto, tuwo kudu jamedu pemegado du reore. 
Kodiba Jesus mako makore boe jeonare jiboeji. 3 Awu inodu jamedu boere Jesus bakarudo ema boe ewiegai. Oinore ako kigodure boe ji. 3 Boewo nono profeta makore jiboe reore: - Imode iia barido bakaruji, imode biareboe mariguduwu awadudo boe ji. 
Jesus ure boebutu pegarewu jiboe kogado. 3 Du kejere icare Jesus imadure boe ebo, ure etudo. Du inodu otobiji, ure turemo baito pugeje, icare ure jorduwadowuge ere tudo pui ae, egore ji Cewie cewu boebutu pegarewu tugudui boepato du kodiboeji. 3 Icare Jesus akore Ure boe a pemegarewu tugu ure nono Imedu Onaregedu. 3 Boepare ure nono awu moto reore. Boe a pemegarewu ure nono Pao o boe pemegarewu tadawuge ereore. Boebutu pegarewu ure nono Aroe pegarewu orere. 3 Ure boe a pegarewu tuguwu imedu pegarewu Aroe pegarewu rema. Boe ei tugeragu iro jitudu ure nono awu moto akedumodedu kodiboe reore. Ure iro kadowugere Pao o tupadogere emage. 4 Boebutu pegarewu kadoduredu barigudure jorutodu ure nono awu moto akedumodedu kodiboere. 4 Imedu Onaregedu umode to tupadoge edo boe pegarewu jamedu boe barigu to boe pemegarewu piji, umode edo ro pegareuge ewarigu piji jamedu. 4 Nono etoragudumode, eto ako kororogodumode pui. 4 Du kejere pemegareuge erugumode Pao o boe pemegarewu keje nono meri joku urugure. Biajarewu meardudo awu inoduji. 
Boe enoroe biadodurewu. 4 Pao o boe pemegarewu ure nono ia boe enoroe moturewu pemegarewu biadodui ia boepa tada du reore. Ia imedu jordure ji, mare ure biado pugeje. Du keje, tuiegare tabo, ure toroe jamedu boe, toe jamedu boe ure akirodo tabo, tuwo cewu boepa aru. 
Tori mori kuricigorewu. 4 Pao o boe pemegarewu ure nono ia imedu jemarure tuwo akirodo tori moturewu jiwu reore. 4 Jordure jitu du pemegare, mare mori kuricigore. Du kejere ure tuieture jiboe jamedu boe akirodo tabo tuwo cewu tori moturewu mori kuricigorewu aru. 
Buke jiwu bakaru. 4 Pao o boe pemegarewu ure nono buke barigudui pobo todu ui tugeragu kare epadui pumekejedu boe jitu reore. 4 Buke okorobadu keje, nowu kare ecebage ere tumugudo keje, karebo, boeki kae tu je; ere tumugudo, icare ere tado karei: kare pemegareuge ere tugu kodoto, kare pegareuge ere ewarigu. 4 Oinore awu moto akedu keje boemode. Pao o tupadoge etaregodumode tuwo pegareuge etawuje pemegareuge epiji. 5 Emode ewarigu joruto, etoragudu jetui nono du kae, eto akoi pui du kae. 5 Du kejere icare Jesus unorare ture jorduwadowugei: - Tare boe pa awu inodu jameduji? Egore U! 5 Jesus akore Awu inodu kodire, ia jorduwarewu jorduwai Pao o boe pemegarewu jiwu ure nono boe etuo magai ui tugeragu ia toroe maiwuji, ia toroe codureuji du reore. 
Jesus rakojei Nazaré kejedu. 5 Jesus, tui awu bakaru akedudo dukejere icare, uture nowu piji. 5 Ure tugirimi to bakurirewu roguto, ure sinagoga kejewuge eerduwado. Du kodire boe egore tuiebogodu tabo Mure, kaiba awu jorduwa rakareboe aregodure bogai? 5 Kode cewu ira epa onaregedu karegao? Maria, oino karega uce iere? Uwiemage karega Tiago, Jos, Simão, Judas nure emage? 5 Utuiemage karega ere oino paiogi? Kode, kaiba awu inodu jamedu boe aregodure ae? 5 Eerduwakare inoba tagowo jituji. Mare Jesus akore ei Tu to moto keje, tuwobe ewai keje, ia profeta barigodudodu kigodure pudui. 5 Emeartoru bokwa koiare ukare turo kurirewu towujedu makado nono. 

João Batista bi. 1Nowu kodiwu kodi brae eimejera Herodes meardure boe emagoi Jesus jituji. 2Du kejere akore tuwai tadawu tudugaregei U! João Batista jewodure dure ema rugadu. Kodire ure turo kurirewu towujedu makaguragado oino. 3Mare paga karega, Herodes koiare ure boe edo tugeragu João Batistaji, ure edo ieragogudo, ure edo tugu bai coreuto. Mare Herodiade, Filipe oreduje koiare ure nowu inodu jamedu boedo oino João ji. 4Marigudu João akore Herodeji Akaba akeragu awie oredujeji akoredujece. 5Herodes aidure tuwo bito, mare pagudure boece, boe emeartorure ji, profetare ema kodi. 6Mare Herodes o joru butu keje, Herodiade onaregedu nogwaredu rogu rerure nowu Herodes ure utuiagu tuwai kae nowu peta kaewuge etoiadoda, ure Herodes jekaredo. 7Du kodire Herodes makore ji, tui togwatugu dutabo, akore.
Akogwa magudumode bogaiboe jamedu boe imode makakai rugadu. 8Du kodi icare nowu nogwaredu rogu, tuje bataru rekodajire akore Amode João Batista aora makinai awu baku keje. 9Icare Herodes kiarigodure tu... Mare, ure togwatugu dukoia, nowu brae eegai, kodire ure tudugarege edo makai rugadu. 1 Ure edo João itoru kado baicorewu tada. 1 Icare João Batista ao cedodure mato baku keje, ere maku tu nowu nogwaredu rogu ai, ema ure maku toro tuje ai. 1 Du keje nowu Joãore jorduwadowuge etaregodure mato bogai tuwo tugu mototo. Du kejere ere nowu akaru cedo Jesus bogai. 
Jesus ure makarewu boe enogwagedo. 1 Jesus, tumeradui nowu inodu akaru jitu keje, uture nowu piji, ia ika kurirewu tabo, tuwo turodo oino ia boe bioreuto. Mare boe emeardure dukeje, nowu bakurireuge etadawu boe makareuge eture tuwure tabo rekodaji. 1 Icare Jesus, tui tudawuje nowu ika kurirewu piji dukeje, jordure nowu boe etoiakoduji, okudugodure tu ebo, ure kogodureuge epemegago. 1 Meri rekodu buture tu dukejere, ure jorduwadowuge, tuiedui nono apo dutabore, egore Jesus ji Boe matadu tadaboe nure woe, boere marigudu. Kode, awu boe etudo, ewo akirodo iaboe rogu boeji tugeje. 1 Mare Jesus akore ei Umodukare ino. Tagi rugadu tamode enogwagedo. 1 Icare egore ji Amireure ikera awubodure tu woe, kare kugurere pobe tu je. 1 Jesus akore Mato tabo! 1 Du kejere ure boedo tumugudo boebutu tada, ure tugeragu nowu amireui ikera awubodure tu je duji, mare cewu kare ei pobe tu je duji, ure tuie aogado baruto, makore boe pemegareuji keje. Ure kado, dure ure maku ture jorduwadowuge etai, emagere icare ere pedo toro boe etai. 2 Eiamedu boe ere kowuje, enogwa amogodure, ekuredure. Kobo jetu kimorewu tabore ure jorduwadowuge ere kododoge ikera pudogidure iwurekoi pobe tu jedu enogorawu. 2 Aró kode, okwagerewu ime ere 5. 0 boe kadui areme, boe etore, eremagu dutabo. 
Jesus merui pobo aojidu. 2 Du kejere icare Jesus ure nowu ture jorduwadowuge edo taredo ika kurireuto ewo pagado jece bakowuto tododai, cimadui nowu makarewu boe ebo du tonaji. 2 Imadure nowu boe ebo dukeje, Jesus ruture tori rairewu ao kae nonowo ure togwakurido tuginoigodu boe biaru keje. Boecodure ji toro tuginoigodu. 24 Nowu inodu tonaji, ika kurirewu mugu jaegirire pobo maerewu oiadoda, akurugodure jice woje, jice woje pobuto koia, mare bakuru okwace pegare dukoia. 2 Ba aregodu tabore, Jesus aregodure etae tumerui pobo ao jitu tabo. 2 Nowu ure jorduwadowuge, tui boe pa pobo aoji raboduie meruredu jitu tabo, epagudugodure, enoiogwarire tubagudu koia, egore Ia aroe boe! 2 Mare Jesus akore kuri ei Taedo kiorodo, tabagudu kaba, imire iro oino. 2 Du kodi icare Pedro akore ji Cegimejera, aki rugadu dukeje, amagodo ii imeruwo pobo aoji kuri toro akae. 2 Jesus akore ji.
Mato! Icare Pedro ure turawuje ika kurirewu piji, merure pobo aoji Jesus togi. 3 Mare bakuru ure togwamudu rakado dukeje, pagudugodure, akore Ikimejera, ikinorudo! 3 Nowu inodu keje kuri je, Jesus ure tugera raido ae, ure tugeragu ji, akore ji Marenarure aki, imedu, ameartoru bogai! Kodiba ameartoru bokware? 3 Ei taredo ikato du tonajire bakuru butugugodure tu je. 3 Du koiare cewu ika tadawuge ere tubujodo ji, egore Boe jokodu radu Pao Onaregedure aki. 
Jesus ure boe epemegago Genesaré keje. 3 Ere pagado nowu kuruga kajeje, etaregodure Genesaré kae. 3 Nowu jeture nonowuge ere pawuje. Du kodire ere nowu tuieda oieiwu boe eiamedu boe ewie. Du kodi icare ere kogodureuge eiamedu boe erego ae. 3 Enogwamagudure ji uwo edo tugera jetu toi nowu tugudae okwa rogu jitu bogai. Iera jeture jiwuge eiamedu boe epemegagodure. 

Jesus mare judeudoge ero. 1Jerusalém kejewu ia fariseudoge, ia escribadoge eture mato Jesus ae, egore ji 2Kodiba are jorduwaduwuge emeartorukare jawuge eroiaji? Ekare tugera kabi togwagemodedu otodai. 3Icare Jesus akore ei Kode, kodiba tameartorukare Pao bataruji taro koia? 4Pao akore ado nono iaboere aoji, aceji! Akore jamedu ure tuwadaru pegado tuo jiwu, tuje jiwu, bimodedure morimode ema. 5Tagirema tagagore Cewu akore tuo, tuje jiwu: cewu ire ikerabraredo tai taboboe ire maku Pao ai. 6Du kodiwu umodukare tugurido pudabo tuoji, tujeji pugeje. Kode ino taro koia, tare Pao bataru barigududo. 7Ro biadodureuge, tai rugadure profeta Isaias akore 8Awu boe emeartorure ii tu togwa tabo, mare ewabo rema mugu jaegirire ii. 9Enogwamagudure iwogaidu boe pagawu nure ema; mare paga karega, ere boe eerduwado tu aregodure ime epijiwu ewadaruji. 1 Du kejere Jesus ure cewu makareuge edo tudo pui pudae, akore ei 1 Tameardudo, taerduwado ure turemo boe eiagiboe karega ure boe erorogodudo; mare aregodure boe eiabijiboe koiare ure boe erorogodudo. 1 Du kejere icare cewu ure jorduwadowuge ere tuburedo ji, egore ji Aerduware fariseudoge eerdu pegai awu awadaru jituji? 1 Jesus akore.
Ioga baru tadawu ukare tuguboe jamedu boe ukwa tawujedumode. 1 Nowuge epijido. Eeku bokware dutabo ere joku bokwareuge ekoduiagu turegodaji. Kode ia joku bokwarewu kodumode tumeduia joku bokwarewu otodai ma, ewudumode moto oiakoto puapo. 1 Du kodi icare Pedro akore Nowu bakaru kogado cewiegai. 1 Jesus akore Kode, tagi jamedu tajekare taerduwawo du bogai? 1 Ure turemo boe eiagiboe jamedu boe buture boe ekurito, dukeje barigudure toro boe biadoduto. 1 Mare aregodure boe eiabijiboe aregodure boe ewabo piji; nowu koiare ure boe erorogodudo. 1 Mare paga karega, boe ewabo pijire boe emeardae pegarewu, boe eiwogu, boe ji pu roiaododu, boe ewadaru pegai puidu aregodure kodi. 2 Nowu inodu jamedu koiare ure imedu rorogodudo. Mare boe ekai tugera kabi togwagemodedu otodai dukoia karega ure imedu rorogodudo. 
Ia moto tuginoiwu pijiwu aredu meartorae. 2 Jesus uture nowu piji, ure tuburedo Tiro, Sidônia eno moto kae. 2 Du kejere ia aredu Canaa kejewudo, ure tuburedo ji, oiogwarire, akore Cegimejera Davi onaregedu, akogududo itabo! Itonaregedu aredurogu Aroe pegarewu meture tada, ukare padu kiorodo pudui. 2 Mare Jesus makokare ia tuwadaru boeji ji. Du kodi icare ure jorduwadowuge ere tuburedo ji, enogwamagudure ji, egore Awu aredu utudo toro: oiogwari kuricigore paregodaji. 2 Icare Jesus akore Irojaidodure mare jeture Israel kejeu barege kugure ewogwai boeto du bogai tu je. 2 Mare cewu aredu kodure kuri ae, ure tubujodo tuku jokorai, akore Cegimejera, akerabraredo ii! 2 Jesus akore Boe emodukare tore eke barigu arigaodoge etai. 2 Icare nowu aredu akore Boe jokodu, mare arigaodoge kugure emode akure pudumiwuge eke gigudu rogu boe butui moto kaedu kowuje. 2 Icare Jess akore ji Aredu, ameartoru remawu nure. Boedo nono akaidu reore. Nowu inodu tonaji kuri je, onaregedu pemegagodure. 
Jesus ure boe makareuge epemegago. 2 Icare Jesus ure tudawuje nowu piji, ure tugirimi Galiléia kejewu pobo maerewu puredu tu je, ruture ia boe aoporu ao kae, ure tumugudo nono. 3 Du kejere makarewu boe ere tuburedo ji. Boe karema, bataru bokwareuge, pogora pegareuge, ia ure awubowu tujewuge mare ia kogodureuge ebo jamedure ero oino. Ere edo tuburedo bure paru, ure epemegago. 3 Du kodi, nowu inodu koia, boe erore ta... Nowu bataru bokwareuge ewadaru padui ekajeje duji, nowu ure awubowu tujewuge epemegago duji, nowu meru bokwareuge emerure duji, nowu joku bokwareuge etaiwore duji. Du kodire icare eegarere Israeldoge eno Aroe Eimejera ji. 
Jesus ure ime ei 4. 0 cedu enogwagedo pugeje. 3 Jesus rema, ure ture jorduwadowuge edo tudo pui, akore ei.
Inogudure awu boe makareuge ebo. Ica, kode, merire pobe ma jewu metuia bokware eedui itabo dukeje, ia eke bokware ewo kowuje. Imodukare etudo tukai boe ko dutabo dukeje, ewogwa kawo awara keje. 3 Icare ure jorduwadowuge egore ji Inoba paromode paemaruwo awu boe matadu tada amirewu makamode du bogai pawo awu boe makareuge enogwagedo? 3 Jesus akore Inoba amireure tagabo? Egore Ure ikera awubodure pobe taci ikera awubowuto, mare ia kare kugure jamedu. 3 Kodi icare Jesus ure boe makareuge edo tumugudo moto keje. 3 Du kejere ure tugeragu nowu amireuji, nowu kare kugurei, makore ia tuwadaru pemegareuji ewugeje. Icare ure tugera bu kajeje toku je, ure maku ture jorduwadowuge etai, emagere icare ere maku toro nowu boe makareuge eiamedu boe ai. 3 Eiamedu boe okwagere ji, enogwa amogodure. Jeture tuiagejewu tabo, ure jorduwadowugere kododoge ei ikera awubodure pobe taci ikera awubowutodu enogorobadudo. 3 Aró, kode, okwagerewu ime ere 4, areme eremagudu ka dutabo, etore eremagudu ka dutabo jamedu. 3 Du kejere icare Jesus ure nowu boe etudo, icare ruture ika kurireuto, ure tugirimi Magadan kejewu boe eeda kae. 

Boe emagoi Jesus ji ia ro kurirewu bogaidu. 1Ia fariseudoge, ia saduceudoge ere tugirimi Jesus ae, toebatodu pegarewu tabo ji, enogwamagudure ji, egore uiagu baru tadawu ia turo kurirewu towuje tuiegai. 2Kodi icare Jesus akore ewadaru jipagi Meri rekodu tabore tagagore nonore boe motumode, baru kujagure kodi. 3Meri togire tagagore awujire bubutu pegarewu butumode, baru kujagu tugure kodi. 4Ro biadodureuge! Taerduware ure tudo baru tadawu boeji. Kodiba taerduwakare awu meri jiwu ia koiaboeji? Awu ro, ako, pegareuge enogwamagudure ia boe kurirewu toduwo tuiegai. Ia kodiboe makudumodukare etai, mare cewu ure tudo Jonas kodiboe tu rugadu. Awu tuwadaru rekodajire icare Jesus uture nowu piji. 
Fariseudoge mare saduceudoge ewadaru. 5Tui pagado kuruga kurirewu okwa bakowuto dukeje, nowu ure jorduwadowuge ewiagodurade amirewu piji. 6Jesus akore ei.
Taeto tai, tameardu awadudo tai nowu fariseudoge, nowu saduceudoge eno boe barodudoboeji. 7Emeardaere tu kae amirewu to du kodie akoino. 8Mare Jesus, tuiordui emeardaeji dukeje, akore ei Marenarure ema tumeartoru bogaiwu ime, kodiba tameardaere amirewu bokwai du koiaie inagoino? 9Takaradu boe pawuje roga? Tawia jetukare ikera awubodure tu jedu amireuji, tai kododoge enogorao duji? 1 Tawia jetukare jamedu amireuge ei ikera awubodure ikerakoi pobe ikera awubowuto du mare imei 4. 0 ce duji, tai kododoge enogorao duji? 1 Kodiba takare boe pa amireuji kaegae inagoino tai cewu inagoi tai taeto tai, tameardu awadudo tai nowu fariseudoge, nowu saduceudoge eno fermentoji, oino? 1 Du kejere ere boe pa nowu inoduji karadega akoino, mare fariseudoge, saduceudoge ewadaruji raboduie akoino. 
Pedro meartorae. 1 Etaregodui Filipe o moto iei Cesaria cedu kae dukeje, Jesus unorare nowu ture jorduwadowugei, akore ei Nowu boe egoino du kodi, ioguduba Imedu Onaregedu ure ema? 1 Egore Iage egore João Batistaie, iage egore Eliaie, iage egore Jeremiaie, iarema ia profetaie. 1 Icare Jesus akore ei Kode, tagi, inoba tagagore ii? 1 Icare Simão Pedro akore Akire Cristore aki. Bi bokwarewu Pao Onaregedure aki. 1 Kodi icare Jesus akore ji Aiwo aidugiri pemega remawu nure, Simão, Jonas onaregedu, mare paga karega, moto kejeboe koia karega ure akagodo oino, mare Ioga baru tadawu koiare ure akagodo oino. 1 Kode iwo awadudo awiegai. Ica, akire tori rema. Awu tori aogejere imode ino Igreja mugudo. Ica, Aroe pegarewu ro jerimagamodukare ji. 1 Imode Pao o boe pemegarewu o baiporo epa maku akai. Are kogudo woe moto kejeboe jamedu boe, kogudodumode baru tada jamedu; are kiwuje woe moto kejeboe jamedu boe, kiwujedumode baru tada jamedu. 2 Du keje, makore ture jorduwadowugei, enogwajetukawo boe ewiegai Cristoie ure pudumiduji. 
Jesus makoi tuwiji, tuiewodu jidu. 2 Kode, nowu piji matore icare Jesus ure nowu ture jorduwadowuge eerduwado akeie pudui tuduwo Jerusalém kae, tuiwo kuricigomoduie, boe codudoge, baire eimejerage, escribadoge, eigoia; tuwimodeduie, dukeje, merimode pobe ma awu metuia bokware dukejere tuiewodumodeduie. 2 Icare Pedro makore ji: 
- Aroe Eimejera kaiagu nowu inodudo oino, cegimejera, nowu inodu umodukare tudowuje ai. 2 Mare Jesus ure tugirimi pai ji, akore ji Aiaedo ii, Aroe pegarewu, awo iwogwado boetodu nure aki. Pao meardaere karega ameardae rema, mare ime emeardae. 2 Inodu otobiji, Jesus akore nowu ture jorduwadowuge ei Ia aidure tugoduwo itabowu, umode tuwia ra tubiji, umode tugeragu to cruzji tugoduwo itabo. 2 Mare paga karega, cewu aidure tuwo cinorudo tuwimodedu pijiwu, bimode rugadu; mare cewu ure tuwidodudo inaiwu, jordumode pudui. 2 Kode, inoba imedu romode toi moto jamedu boe keje, mare tuwo tudaroe okwado? Kode ica, kaboba imedu umode maku tudaroe morice? 2 Mare paga karega, Imedu Onaregedu aregodumode Tuo reoredu tada dutabo, to tupadoge ebo, dukejere umode boe ero mori maku boe etai. 2 Boe jokodu remawure imode awadudo tai: awu jeture oino woewuge makareuge eerdumodukare tuwiji, tuiordukai Imedu Onaregedu ui tugirimi tuguricigo tabo, to boe pemegarewu tabo pugeje du kae. 

Jesus ui tudo tuginoidu. 1Meri ikera awubodure mito taci ikera awubowuto dukeje Jesus ure Pedro, Tiago, João, ekodudo pudabo, ure eko tuginoi pudabo paci ia tori rairewu kae. 2Du kejere icare ure tudo tuginoi taci. Je urugure nono meri urugure, ukudae kigadu kurukurure eegai. 3Du kejere icare Moisés, Elias ere tuguo Jesus jaogwai pudogi, tumagoi jitu tabo. 4Du kodi icare Pedro makore ji, akore Cegimejera, pemegare paeduwo woe. Akaidu keje, imode baido pobe ma awu metuia bokware: awaimode ia, Moisés uwaimode ia, Elias uwaimode ia. 5Akoinodu tonajire, ia boetugu urugurewu ure tubodo ebo taci je. Nowu boetugu pijire ia mako padure, akore Awure imeardu kurire jiwu itonaregedu rema. Kejere imeardu kuriae jamedu boe bu keje. Tawiapagado bataruji. 6Tumeardui nowu inodu bataru jitu kejere, ure jorduwadowuge ewudure, ee jore mototo tuku je, ewire tubagudu koia. 7Mare Jesus ure tuburedo ei, ure tugera jodo ewugeje, akore ei Taragojedo, tabagudu kaba. 8Etaiwore ceboje, eerdukare boeji, mare Jesus jire eerdure tu je. 9Tui turawuje nowu tori rairewu joki du tonajire, Jesus akore ei Tamago kaba boe ewiegai taerdure jiboeji jii Imedu Onaregedu jewodui bireuge epiji du kae. 1 Du inodu otobiji, nowu ure jorduwadowuge enoragodure ji, egore Kodiba escribadoge egore Elia aregodumoduie boetoji? 1 Jesus akore ei Boe jokodure Elias aregodumode rugadu tuwo boe jamedu boe udo turugadu. 1 Mare inagomode tai Elias aregodure mare boe emeartorukare ji, mare ere barigodudo pudui taidu reore. Nowu inodu reorere erorerumode Imedu Onaregeduji. 1 Kode, nowu ure jorduwadowuge ere boe pawuje João Batista ji raboduie akoino duji. 
Jesus ui ia iparedu pemegagodu. 1 Ei tudo pui ia boe makareuge ebo pugeje dukejere icare ia imedu ure tuburedo Jesus ji, ure tubujodo jokorai, akore ji 1 Ikimejera, akogududo itonaregedu apo, meardae bokware du ure ro pega remawu nure ji, iadure buture joruto, iadure buture poboto; oinore ure. 1 Ica, iture mato apo nowu are jorduwadowuge etae, mare eroiwakare tuwo pemegago. 1 Jesus akore Mure, tameartoru bokwa remawu nure! Tabega remawu nure! Jii inoba du kejeba ikiwa rakamode tagabo? Mato apo! 1 Icare Jesus makore Aroe pegarewu ji du ure tudawuje nowu negedurogu piji, du kodiwu tonaji pemegagodure kuri je. 1 Du kodire nowu ure jorduwadowuge enoragodure ji: - Kodiba ceroiwakare cewo cewu Aroe pegarewu barigu? 2 Jesus akore ei Tameartoru bokwa koia. Boe jokodu jire inagomode oino tai tameartoru rogu umode nono mostarda i a rogu reore tu je ma, tamagomode awu tori raireuji akorodo oino toro! Oino dukeje, romode ino rugadu, iaboe iaboe upewumodukare pudui tagai pugeje. 2 Awu ure oinowu Aroe pegarewu barigudumode, mare boe enogwamagudui Pao ji, boe etodorogai pudui dutabo tu rugadu. 
Jesus makoi tuwiji, tuiewoduji pugejedu. 2 Jesus meru nure Galiléia oiagi, du tonajire makore nowu ture jorduwadowugei, akore Imedu Onaregedu makududodumode ime ekera kai. 2 Emode bito, mare meri pobe ma awu metuia bokware dukejere jewodumode. Nowu inodu kejere icare nowu ure jorduwadowuge erore toku je, ekiarigodu kuricigore. 
Imposto makudui Pao uwai kaedu. 2 Etaregodui Cafarnaum kae dukeje, ia imposto epage ere tuburedo Pedro ji, enoragodure ji: - Ure taerduwadowu umodukare imposto morido? 2 Pedro akore ei U! Umode morido. Mare etaregodui tuwai kae dukeje, Jesus ure tuwu taci otogajeje tagoi oino dutabo: - Simão, inoba ure aegai? Moto kejewu brae eimejerage, ioguduba umode imposto morido etai: etore na? Iarema ia tuginoiwuge na? Pedro akore Ia boe tuginoiwuge. 2 Du kodi icare Jesus akore pugeje Kode, ore emodukare morido. 2 Mare pemegamodukare boewo eerduwa pegado. Kodi icare, toro pobo maereuto, amode akeragu jiwu boetojiwu karo, amode ja barido, nono aerdumode meriri mito tu je duji, akeragu ji, maku etai pagai. 

18 Kurireboe ema emawu. 1Du keje kuri je, nowu Jesus ure jorduwadowuge ere tuburedo ji, enorare ji: - Kakoduwuba kuri remawure Pao o boe pemegarewu tada? 2Jesus makore ia negedurogu ae, ure rakojedo tu etoiadoda, 3Akore: - Boe rugadu jire inagomode oino tai: tamodukare tado nono boe etore kugure ereore ma, tamodukare taremo Pao o boe pemegareuto rugadu. 4Cewu ure tuwiegado nono awu boe etonaregedu rogu reoreure kurimode Pao o boe pemegarewu keje. 5Ia ure tugeragu ia negeduroguji ikie tabodu, dure ii rugadure ure tugeragu. 
Boe ewarigududodui Pao Aroe Eimejera pijidu. 6Mare iaboe umode awu ia negedurogu meartorui iidu ro pegado ma, ema remawu umode boewo ia tori kurirewu bararedo ruwoji ewo barigu tabo pobo maereuto du rema. 7Boe ji jorduwa bokwareuge eerduwado boe pegarewu jitu koia, moto jiwomode boe ebo. Boe emodukare tuwo awu inodu bokwado, mare ia imedu romode akomode inowu jiwomode. 8Kode ica, akera, awure, koiare umode awududo aro pegareuto ma, kode, kado, barigudu jaedo apiji. Ema remawure atumode baruto apogorai awubowu tu je dutabo, akanai awubowu tu je dutabo du rema, mare awarigudumode joru pegareuto apogorai pudogi dutabo du rema, ema karega. 9Aeku koiare umode aro pegado ma, kode, tawuje, barigudu jaedo apiji. Ema remawure atumode baruto aekui mito tu je dutabo du rema, mare awarigudumode joru pegareuto aekui pudogi dutabo du rema, ema karega. 
Ovelha okwai boetodu. 1 Tameardu awadudo tai, tagaba awu biegareuge kugure ewarigududo pudui, mare paga karega, inagomode oino tai: eno tupadoge etaiwo nure Ioga jeto baru tada jii je. 1 Ica, Imedu Onaregedu aregodure tuwo okware boetowuge einorudo du bogai. 1 Inoba ure taegai? Ia imedu aku ovelhadoge emode 1, duwugere ia okwamode boeto mito ma, inoba romode? Umode iage eedo toro tori aogeje, turegoduwo cewu okware boeto rogu bogai. 1 Jordumode roguji ma, jekare kodumode tugori cewu okwakare boetowuge ei 99 cedu koiadu kori. 1 Oinore Tao baru tadawu aidure awu ia biegareuge ewogwa kawo boeto. 
Boe enogituwai tumeduia jidu. 1 Amana ro pegamode ai ma, amagodo ji, aki, ema, tu rugadu. Meartorumode awadaruji ma, aiwo aidugirire amanaji. 1 Biapagamodukare ai ma, akeragu iaboe ei mito rakudu, pobe rakudu, du kejewo cewu tagorigodaere tubemegado nowu pobe tu je du rabodu, iarema boe ji pobe ma jewu metuia bokware tu je du rabodu ewadaru koia. 1 Kiarimode tuwiapagawo ma, kode, amagodo Igreja ji. Kiarimode tuwiapagawo Igreja ji jamedu ma, aopegokare emawu reorewu umode ema, ro pegarewu nure ema. 
 Jesus ui ture jorduwadowuge ero raka maku etaidu. 1 Boe jokodu jire inagomode oino tai: tare kogudo woe moto kejeboe jamedu boe, kogudodumode baru tada jamedu. Tare kiwuje woe moto kejeboe jamedu boe, kiwujedumode baru tada jamedu. 1 Inagomode tai awu inoduji kimo: ia tagi tamode tado pobe tu tagogwamagudu tabo iaboe boe bogai ma, Ioga baru tadawu umode maku tagai. 2 Mare paga karega, iaboe emode tudo pobe tu je rakudu, pobe ma awu metuia bokware rakudu ikie tabo ma, nono iragojemode ebo. 
Boe etugare pegarewu. 2 Du kodi icare, Pedro ure tuburedo ji, akore ji Cegimejera, inoba iwudugugodumode imana ro pegai iiwu keje? Jii ikera awubodure pobe taci ikea awubowuto du reore na? 2 Jesus akore Imagomodukare tu oinono tu rugaduie, mare jii je rugadu. 2 Mare paga karega, Pao o boe pemegarewu remagudure moto kejewu ia brae eimejera ui tuiagu tudugarege edo mori maku pudai du reore. 2 Nowu ui turoiagu inodu jitu kejere, boe etaregodure ia umode morido diiero makaguragareuji du apo. 2 Mare umode morido tu emaboe bokware apo, dukoia nowu brae eimejera akore makuduiagu toreduje apo, tore ebo, toroe jamedu tabo, du tabowo ure nowu umode moridoboe morido. 2 Du kodi icare nowu utugare ure tubujodo moto keje jokorai, okwamagudure ji, akore Awudugugo ii jao, dukejere imode jamedu boe morido akai. 2 Nowu brae eimejera, togudu kuricigoi apo dutabore, akore ji atudo! Boe jamedu boe moridodure. 2 Kuri tudui pijidu kejere, nowu utugare jordure ia tumeduia umode morido biega tu pudaiwuji, ure tugera kogudo ruwo kajeje, boce kodi umodukare okwado ake koia, akore ji Cewu amode morido inaiboe makinai. 2 Nowuia buture bure paru, okwamagudure ji, akore Ado oino ia jao tu je. Imode jamedu boe morido akai. 3 Mare biapagakare akoinoduji. Ure boedo cewu tumeduia barigu baicoreuto jii ui nowu tumode maku pudaiboe morido du kae. 3 Metage, tuiordui nowu inodu jitu keje, ekiarigodu kuricigore, icare eture nowu cimejera ae ereadodure biegai nowu inoduji. 3 Icare cewu eimejera makore bogai, akore ji Itugare pegarewu! Iwudugugodure ai, akogwamagudure ii dukoia. 3 Kodiba awudugugodukare nowu ameduia ji nono iwudugugodu magai ai du reore? 3 Kodire nowu brae eimejera korigodure, ure maku rorerure boeiwuge etai jii, ui nowu tumode moridoboe jamedu boe maku pudai du kae. 3 Oinore Ioga baru tadawu romode tai, tawudugugodu kai tamanaji, tawieji, tawabo jamedu boe tabo dukeje. 
Jesus makoi divórcio jiboeji. 1Jesus, tumagoi nowu bataru jitu rekodaji, uture Galiléia piji, Judéia kae, Jordão kujebiji. 2Ia boe makareuge ekodure apo, ure kogodureuge emedui etodadu epemegago. 3Ia fariseudoge ekodure ae tunorawo ji, tui tagokogado jitu tabo, egore ji Umode turugadu ia imeduji tuwo toreduje barigu tubiji iaboe boe koia? 4Jesus akore ewadaru jipagi Taerduwakare bapera atugo inoduji ure boe jamedu boe towujewu boe paruto ure imedu towuje, ure aredu towuje, 5Akore kodire imedu umode tugera ra tuo piji, tuje piji, mugumode toreduje apo, icare ei pobedu emode nono tui mito tu je du kodiwore? 6Nowu inodu tabo ekare pobe pugeje, mare ere mito tu je. Kode, imedu umodukare Paore mugudo puapowuge ewarigu pubiji. 7Icare Fariseudoge egore Kode, kodiboe Moisés ure boedo bapera maku barigudurewu aredu ai, barigudumodedu otodai? 8Jesus akore ei Mare paga karega, ewabo pegarewu koiare Moisés rore oino. Mare boe paru keje, ukare ino. 9Boe jokodu jire imode inodu awadudo tai: cewu ure tuwire ewariguwuge, ei tugoge pemegado durekodaji, tumuguwo iarodo apo pugejewuge eiamedu boe, ero pega nure. 1 Nowu ure jorduwadowuge egore ji Oinono umode imeduji, areduji ma, kode, inodu keje, pemegamode emugukawo puapo. 1 Icare Jesus akore Boe eiamedu karega emode awu bakaru kodiboe pawuje, mare makudure aiwuge tu rugadu. 1 Mare paga karega, iage eroiwakare tuwirewo turedu koia, iagere ino mare ia etumedage eigoia, iagerema, ere tudo oinono taidu koia, Pao o boe pemegarewu koia. Roiware tuwo pawujewuge emode pawuje. 

Jesus mare boe etore kugure. 1 Boe ere ia boe etore kugure ecedo ae uwo tugera bu ewugeje, okwamaguduwo eparu tabo, mare ure jorduwadowuge ere erodo boku ji. 1 Icare Jesus akore ei Boro! Ekugure etudo itae, tagaba erodo boku ii, mare paga karega, Pao o boe pemegarewu jetumode tu ure tudo nono awuge kugure ereoreuge ebo tu je. 1 Du kejere ure tugera bu ewugeje. Du keje uture nowu piji. 
Iparedu oroe kurirewu. 1 Ia boe kajeje, ia iparedu ure tuburedo Jesus ji, unoragodure ji, akore Ikimejera, kakoduwu boe pemegarewu jiba ikodumode, ikoduwo baruto? 1 Jesus akore ji Kodiba anorare ii boe pemegarewu bogai? Paore pemegare tu je. Akaidumode akoduwo baruto dukeje arodo nono Pao Aroe Eimejera ui boe eroiagudu reore. 1 Akore Inoba? Kakoduwuba? Jesus akore Amodukare boe ewido, akera keadu kaba, akiwogu kaba, akaba boe ewadaraodo. 1 Ameartorudo aoji, aceji, ameardu kurimode amedagei areore. 2 Icare nowu iparedu akore Irore ino nowu jamedu boeji jii je. Kaboba okwa kimore inai? 2 Jesus akore Akaidumode apemega remawuwo dukeje, toro, akirodo akoroe jamedu boe tabo, maku marenarue etai, nowu inodu koia boe pemegarewu kurirewu mugumode atogi baru tada. Du kejere, mato itabo! +Tumeardui nowu inodu jitu keje, nowu iparedu uture tugiarigodu kuricigo tabo, mare paga karega, oroe kuricigore kodi. 2 Nowu inodu keje, Jesus akore nowu ture jorduwadowugei Boe jokodu jire inagomode oino tai raka remawu nure ia oroe kurirewu uwo turemo baruto. 2 Inagomode tai pugeje: ure turugadu ia camelo tuwo tuie bu meriricira pororogu kajeje, mare ia oroe kurirewu rema uwo turemo baruto dure, ema karega. 2 Awu bakaru keje, nowu ure jorduwadowuge erore toku, epagudugodure, dutabore enoragodure: - Kode, ioguduba umode cinorudo? 2 Jesus aiwore ei tu je, akore Nowu inodu ime eroiwamodukare ji; mare Paorema ia roiwamodukare jiboe bokwa. 2 Du kejere Pedro akore U! Kode, cere cegera ra boe jamedu boe piji. Kaboba morimode ema cenai? 2 Jesus akore Boe jokodu jire imode awadudo tai ia kodiwu maiwu pemegarewu keje, Imedu Onaregedu umode tumugudo tumuga pemegarewu keje, dukeje, tagire tagodure itabodu, tamode tamugudo ikera pudogidure pobe taci ikera awubowutowu boe emuga keje, tawo tagogado ure nono ikera pudogidure ikerako umode pobe turegodajiwu reorewu Israeldoge etuwobei. 2 Cewu tumeardu kuri koia iiwuge emode tugera ra tumanamage, tuwiemage, tuo, tuje, tore, epiji, tuwai pijiwuge, duwuge nowu inodu makudumode etai pugeje du makaguragamode, eemode jii je jamedu. 3 Boetojiwu makaguragareuge ekodumode boi; boiwu makaguragareuge ekodumode boetoji. 
Pao Aroe Eimejera ui boe emaragodae moridodu. 1Jesus akore pugeje Pao o boe pemegarewu ure nono ia boe etuo utui barogwa kododu tabo, tuiorduwo iaboe ji ma, tumagowo ei etuwo to boepa kae du reore. 2Akore tumoduie morido diieroji mito tu tu meriji, ure etudo to boepato. 3Meri akurui gu baruto dukeje, uture pugeje, dutabore jordure iaboe eedui ba oiagi paga tu je duji. 4Akore ei tadudo ino boepato jamedu, imode mori pemegado tagai. 5Eture rugadu. Meri jetui baru oia keje dukeje, uture pugeje. Meri jogodu tabo pugeje, rore nono turomagai iagei du reore. 6Boekarema, meri rekodugodu tabo, jordure iagei ba oiagi pugeje, unoragodure ei: - Kodiba taedu pagare jii meriji taro kai ia taroji dutabo? 7Egore: - Mare paga karega, boe emagokare cei kodi. Kodi icare akore ei Tadudo ino boepato jamedu. 8Icai meri buture dukeje, cewu ore boepa cewu akore ture jetu boepa jiwuji Amagodo maragodureuge ewogai, awo mori maku etai, paru bu kodure boiwuge ewugeje jii boetojiwuge etae. 9Cewu meri butu kejewuge etaregodure; eiamedu boe enore diiero mito tu tu pureore. 1 Aregodure cewu boetojiwuge etae dukeje, emeardaere mori kurimoduie pudaiduji. Mare eno diierore mito tu tu pureore jamedu. 1 Makudui etai dukeje, emago pegare nowu ore boepacewuji tagoi: - 1 Boigoduwuge emaragodae rogu biegare tu je, macare enore nono pago reore; pagire pabewure pai meriji boe eruji jii je! 1 Du kodi icare eimejera makore ia ei: - Imeduia, ikarega ure aekuri pagado. Imagokare imoduie morido diiero mito tu tu je duji? 1 Makudure akaiwu, toro tabo. Imire itaidure iwo kodure boigoduwu odo nono ako reore, 1 kode, iromodukare nono itaidu reore inoroeji? Kode, akaiwomode ii aeku pegarewu tabo ipemega bogai? 1 Nowu inodu reore, kodure boiwuge boetojiwugemode emage, boetojiwuge boiwugemode emage. Pao makore bogaiwuge emagaguragare, mare ure tugeragu jiwuge enowarore tu je. 
Jesus makoi tuwiji, tujewoduji, metuia bokware pugejedu. 1 Erudu nure Jerusalém kae du tonajire icare Jesus ure tugeragu ture jorduwadowugei paci woje pudabo, akore ei 1 Icare parudu nure Jerusalém kae. Nono Imedu Onaregedu makudumode baire eimejerage etai, escribadoge etai, emode boedo bito. 1 Emode maku ao pegokareuge etai ewadaru keadu pegawo ji, ewo pogurudo, ewo barigodudo, ewo redugodudo pudui, ewo boe to ji, ewo bu i padui pugajejedu keje. Mare meri pobe ma jewu metuia bokware dukeje, jewodumode. 
Zebedeu ore. 2 Nowu inodu keje, Zebedeu ore etuje ure tuburedo tu tore ebo, ure tubujodo tuku Jesus jokorai togwamaguduwo ji. 2 Icare Jesus unoragdure ji: - Kaba jiba akaidure? Du tabore nowu aredu akore. - Awo awu itore ei pobedu edo tumugudo ako boe pemegarewu keje akabo: ia mugudo akana pemegarewu jaogwai, ia mugudo akana koborewu jaogwai. 2 Jesus akore ji Taerduwakare kaboba bogaiba tagogwamagudure. Tagudumode ikudumode ce calice to boece? Egore U! 2 Akore Boe jokodu, tagudumode ino calice to rugadu. Mare tamugui ikana pemegarewu jaogwai, iarema ikana koborewu jaogwai, nowu inodu imi karega; nowu boe emugare tu Ioga ure jeonaiagu jiwuge ewogai. 2 Ia ure jorduwadowuge ei ikera pudogidure emeardure nowu inodu jamedu boeji, dukoia ekorigodure nowu tumedage ei pobeduji. 2 Mare Jesus makore eiamedu bogai, akore ei Taerduware awu moto kejewu brae eimejerage emugui tudugarege ewugejeduji, kurireuge ei tumugudo ewugeje turo rakarewu tabo duji. 2 Mare tagaba oino pudada. Mare paci oino: cewu aidure tuwo tugurido, u rumode boe etugaredo pudumi. 2 Aidure tuwo boetojiwudo pudumi tadodawu, umode tadugaregedo pudumi. 2 Oinore Imedu Onaregedu rore: aregodure, mare tudugaregewo boece karega, mare boe etugarewo pudumi. Jamedu tuwo tumagu tuwo makareuge einorudo. 
Jesus ui ia joku bukwarewu ime ei pobedu pemegagodu. 2 Jesus unure tudawuje ia bakurirewu iei Jericó cedu piji, du tonajire icare ia boe makareuge ekodure apo. 3 Du tabore ia joku bokwareuge ere pobe tu tumugui awara okwai, tumeardui Jesus kodui nono dukeje, ekudugodure, egore Cegimejera, Davi onaregedu, akogududo cedabo! 3 Mare nowu boe makareuge emago okorire ei emago kaiagu. Du tabore icare ere tugudu raka remawudo: - Cegimejera, Davi Onaregedu, akogududo cedabo! 3 Icare Jesu ure tuwuredo, makore etae, unoragodure ei, akore Kaboba tagaidure irowo ji tagai? 3 Egore Cegimejera, ceeku uwo tuiado du bogai. 3 Icare Jesus okudure ebo, ure tugera jetudo eeku kajeje. Du inodu tonaji kuri je, eeku ure tuiado poku, dukejere ekodure apo. 

Jesus ui turemo Jerusalém bakurirewu todu. 1Jesus ure tuburedo Jerusalemji nowu ture jorduwadowuge ebo. Icai taregodui babuturogu iei Betfajé mugui Oliveira kejewu aoporu puredu tu je du kae dukeje, Jesus makore ia ture jorduwadoge ei pobe tu je duji, akore ei 2Tadudo bakurirewu rogu mugui tu padogi du kae. Nono taerdumode ia jumento rogu okwa iku kogui tu nono duji, onaregedurogu rakojere tu apo. Okwa iku kiwuje, mato ebo itae. 3Iaboe emagomode tai dukeje, tamagodo ei: - Cegimejera aidure ei jao; raimodukare umode emagu tu tuibagi pugeje. 4Oino dutabore boe kodure profeta bataru reore: 5Tamagomode Sião tadawu areduji ica, icare akimejera aregodumode akae tubemega tabo, tumugui ia jumento rogu, jumenta onaregedu keje dutabo. 6Cewu Jesus ure jorduwadowuge eture, erore nono ui turoiagudu reore rugadu. 7Etaregodure jumenta apo, onaregedu rogu apo, ere tugudae bu bukeje, ere Jesus udo tumugudo keje. 8Du kodi icare makarewu boe ere tugudae baado awaraji otodai, ere ipo, iwara, itura boe kado, ere roto ja ja awaraji jamedu. 9Cewu boe makareuge ekodure otodaiwuge, ekodure rekodajiwuge enoiogwarire, egore Hosanado Davi Onaregeduji, cewu akaru meririrewu aregodui Pao ie tabodu, paegarewo ji toro baruto. 1 Jesus ui turemo Jerusalém to dukeje, nowu bakurirewu tadawuge erore toku, ekodo jice, ekodo woje, tunora tabo pui: - Kakoduwubao? 1 Makareuge egore Jesus reno! Galiléia kejewu bakurirewu rogu iei Nazaré cedu pijiwu profeta reno. 
Jesus ui ure akirodo Pao uwai tadawuge ewarigu baawadu kaedu. 1 Jesus ure turemo Pao uwai kurireuto, dukejere jeture pa! Boe eroi akiró tabo puai Pao uwai tada duji. Kodi icare ure ewarigu baawadu kae; kodi icare ure nowu ro oinowuge emuga ira boe butudo. 1 Akore ei Bapera atugo batarure oino tabaru tabodu iwaire boe enogwamagudu epa rema, dure icare tare arodureuge, okwarigudureuge eiarido ema. 1 Du keje icare, joku bokwareuge, pogora meioreuge etaregodure ae, ure epemegago. 1 Du tabore icare baire eimejerage, escribadoge, ekorigodu kuricigore, taiwoi nowu ro pemegarewu kurirewu boeji, tumeardui boe etore enoiogwarii Pao uwai tada eegoi paegarewo Davi Onaregeduji inoduji dutabo. 1 Icare egore Jesus ji Ameardure egoinoduji? Jesus akore U! Imeardu pemegare. Tamago tamagokare bapera atugo akoi nege kugure, boe etore kugure eedui tujemage etodojiwuge eiabijiwuge eigoiare ere akurido inodu jituji? 1 Nowu inodu kjere icare uture epiji, uture bakurirewu piji, turagojewo ia bakurirewu rogu iei Betânia cedu keje. 
Jesus jordui ia figueira i jidu. 1 Barogwato, meri togi, tui tugirimi bakurireuto pugeje dukeje, Jesus uke boire ji. 1 Tuiordui ia figueira iji awara okwai dukeje, ure tuburedo ji, mare jordukare tuduji: aru rugadure ure tu je. Du kodi icare akore nowu figueira iji Atudumodukare jii rugadu. 2 Kuri je, nowu figueira i bire. Tuiordui nowu inodu jitu keje, ure jorduwadowuge epagudugodure, egore U! Icare awu figueira bire taci je! 2 Icare Jesus akore Boe jokodu jire imode awadudo tai tameartoru remawumode ma, taromodukare awu inoduji tu je, mare jamedu tagagomode awu toriraireuji: akorodo oino toro pobo maereuto, dukejere nowu inodu umode ino rugadu. 2 Tagogwamagudumode dukeje, tagogwamagudure bogaiboe jamedu boe makudumode tagai. 
Jesus ro raka. 2 Jesus uture jice Pao uwai kae pugeje. Tui boe eerduwado nowu Pao uwai tada du tonaji, baire eimejerage, boe kuridoge, codudoge, ere tuburedo ji, egore ji.
Kakoduboe koiaba ure arodo ino? Ioguduba koiaba ure aroiagu ino? 2 Jesus akore ei Inorawo tai jamedu ka tamode tagogiegi ji ma, dukejere imode tawie kakoduboe koiaba ure irojino. 2 Tamagodo ii kaba ro raka koiaba João Batista ure boe etaopegodo? Pao Aroe Eimejera ro raka koia kana? Iarema ime ero raka koia na? Du kejere ere tumeardae kado kado boeji, egore Pamagomode Pao Aroe Eimejera ro raka koiaie, ino ma, akomode kode kodiba tameartorukare ji? 2 Pagagomode ime eigoiaie, ino ma, pabagudumode boe makareugece, mare paga karega, boe eiamedu boere emeartorure profetaie ure Joãoce duji. 2 Du icare egore Jesus ji Ceerduwakare! Icare Jesus akore Kode, imi jamedu imodukare tawie kaba koiaba ure irodo inoduji jamedu. 
Boe etore ei pobedu. 2 Du kodi icare Jesus akore ei pugeje Inoba tameardaemode? Ia imedu orere pobe. Tumagoi boetojiwu ae dutabo, akore ji imedu, toro, amaragoduwo ino boepa tada awuji. 2 Du tabore cewu onaregedu akore ji boro. Itaiduka. Mare kuri je inodu korire ji, kodi icare uture rugadu, tumaragoduwo tuo boepa tada. 3 Du tabore icare cewu ipare etuo makore ia tonaregedu ae, akore ji nono tago magai ia jitu reore. Icare nowu onaregedu rekodajiwu akore u, ioga. Mare utukare rugadu. 3 Kakoduwu ia emageba rore nono tuo aidu reore? Egore Boetojiwu. Icare Jesus akore ei Boe remawu jire inagomode oino tai ropegareuge, ropegarewu areme etaregodumode baruto tagoda piji. 3 Paga karega, João aregodure tagae awara jetororewu tabo, mare tameartorukare ji. Mare ro pegareuge, ropegarewu areme emeartorure ji. Tagi taerdure inoduji, mare takare tabemegado tameartoruwo ji,, Boepa tadawu ime pegareuge. 3 Jesus akore ei pugeje Tawiapagado ia bakaruji pugeje ka: ia boe etuo ure ia boepa bu, ure tori aiado tabo, ure ia pobo aia mugudo tada, ure ia bairairewu towuje keje. Tui maku ia jetumode jiwuge etai, dukejere, uture nowu moto piji. 3 Icai boe aregodui boewo tugeragu nowu boepa tadaboe jitu dukeje, ure ia tudugarege etudo toro nowu jeture boepa jiwuge etae, ewo tugeragu nowu boepa tadaboeji. 3 Mare nowu jeture nowu boepa jiwuge, ere tubodo nowu utugarege ebo, ere boe to iato, ere ia bito, iage ere tori to ei. 3 Boekare, ure iage emagodo toro cewuge ekori pugeje. Erore nono turo magai cewuiage ei du reore jamedu. 3 Icarema, tonaregedu remawure icare ure utudo toro pugeje, tagoi awu itonaregedu jire eromodukare ia turo. 3 Mare nowu jeture nowu boepa jiwuge, tuiordui onaregedu jitu keje, egore pui ica, awu aire uo oe makudumode ai; pawo bito, pagiwo pagoere nowu oemode emaboece. 3 Icare ere tubodo apo, ere tawuje boepa piji, icare ere bito. 4 Kode, nowu ore nowu boepa cewu, ui tugirimi dukeje, inoba romode nowu jeture nowu boepa jiwugei? 4 Egore Umode nowu meridoge Aroe pegareuge ewidodudo togudu bokwa tabo, dukeje umode iage eto ji pugeje, duwuge emode nowu boepa tadaboe makai boe aregodui pudae dukeje. 4 Icare Jesus akore ei Tamagokare bapera atugo akoi ure bai mugudo tori tabowuge ere pijidowu tori icare ema remawure ema pugeje. Pagimejera maragodae rema du jire paebogodure ji? 4 Du kodire imagomode oino tai: boe pemegarewu baru tadawu arududodumode tabiji, makudumode iaboe etai, nowuge eigoiare emode kurodureboe tawuje piji pugeje dukoia. 4 Buture awu tori kejewu romode ja... Rito nowu ri buture kejewu begugwamode ri kuda. 4 Baire eimejerage, fariseudoge emeardure nowu inoduji, ere boe pawuje pudui raboduie Jesus akoinoduji. 4 Eemarure tuwo tugeragu ji, mare epagudure boece, emeardure profetaie ema kodi. 

Boe ekera makudui puaidu kodiwu boe enogwage. 1Jesus makore boe ji pugeje ia bakaru tabo pugeje, akore 2Boe pemegarewu kejeboe ure nono ia brae eimejera awu moto kejewu ui tonaregedu uwiredo du reore. 3Du makore tudugaregei emagowo ture bakarudo jiwuge ewogai. Mare etaidukare tuduwo bataru jipagi. 4Du kejere, ure iage etudo pugeje, tagoi ei oino dutabo tamagodo ire bakarudo jiwugei: inagu tapiradoge, inagu jugoreuge ewararu kuricigoi dure ire ewido. Boe jamedu boere turugadu, mato peta kae. 5Mare boekare, ekare tuwiapagado nowu akoinoduji. Iage eture to boepato, iage eture ia turo kae. 6Iage ere tubodo nowu utugarege ebo, emago pegare ei, etokire ei, ere ewido. 7Nowu brae eimejera, tumeardui nowu inodu jitu keje, korigodu kuricigore, ure to tugobaigarege etudo toro ewo cewu pegareuge ewido, ewo joru tugu nowu eno bakurireuto. 8Du kejere makore nowu tudugaregei, akore petare turugadu, mare ire bakarudo jiwuge ekare turugadu ji. 9Tadudo awara padui pugajejedu boe kae, bakarudo tu tu taerdumode jiwuge eiameduji etuwo mato peta kae. 1 Ere taodo toro awara boeji, ere tuiordure jiwuge eiamedu boe ere tudo pui, pegareuge, pemegareuge. Du kodi icare boe enogwagemode tadawu bai kurirewu okorobadure bakarudodure jiwuge ebo. 1 Nowu brae eimejera ure turemo tuiorduwo ei. Du tabore icare jordure ia imedu ukai tugudae pemegarewu tugu pudui duji. 1 Icare unoragodure ji imedu, kodiba are aremo woe akadui peta kejewu akudae tugu ai dutabo? Boekare, nowu imedu akokare ia tago. 1 Icare nowu brae eimejera makore tudugaregei, akore ei tageragu ji, buregogudo, ieragogudo, barigu toro baawadu kae, boecoreuto, nono boe eto akomode do do do do do pui nono. 1 Mare paga karega, bakarudodure jiwuge emagaguragare, mare tawujedure epijiwuge enowarore tu je. 
Boe enoroe mori makudui César aidu. 1 Du kejere icare fariseudoge ere tudo pui emagore pui inoba turomode tuwo tugeragu Jesus ji jepaga inoduji ia bataru boe keje. 1 Du kejere icare ere ture jorduwadowuge etudo toro, Herodes jaogwaiwuge ebo, enorawo Jesus ji, emagowo ji: - Cegimejera, ceerduware akie amagore boe rikireuji, akie are boe eerduwado Pao aewu awaraji boe jokodu, boe remawu tabo, apagudu kai boece dutabo. Mare paga karega, akaiwokare boe eeji du kodi. 1 Kode, amagodo cei ka inoba ure aegai: umode turugadu boewo toroe mori maku César ai, iarema umodukare turugadu? 1 Icare Jesus, tui emeardae pawuje dukeje, akore Kodiba tagago kogadodure ii, ro biadodureuge? 1 Iordudo tare maku maku César aiwu meririji ka! Icare ere iado mito tu je ai. 2 Icare Jesus unorare ei: - Ioguduba padure awu meriri keje, awu tuwadaru tabo? 2 Egore César reno! Du kodi icare Jesus akore ei Kode, César jeonare jiboe maku César ai. Pao jeonare jiboe maku Pao ai jamedu. 2 Eebogodure nowu akoinoduji, ekare tagokogado ji pugeje, eture piji. 
Boe enorai Jesus ji boe eewodu jiboe jitu. 2 Nowu meri mitoduji, saduceudoge, duwugere egore boe eewodumodukae, enoragodure Jesus ji. 2 Egore Cegimejera, Moisés akore ia imedu bimode tore bokwa tabo dukeje, oreduje mugumode uwie apo, oinodu tabo oremode. 2 Aro! Umanamagere ikera awubodure pobe taci ikera awubowutodu reore. Boetojiwu uwiredodure, icarema bokware. Mare ore bokware, ure toreduje muguiagu tuwie apo. 2 Rekodajiwu ure ino jamedu; ia rekodajiwu ure ino pugeje jamedu. Oinore ure ino jii eiamedu boeji. 2 Du kejere icare cewu aredu bokware jamedu. 2 Ica, eewodu keje, kakoduwuba oredujemode cewu aredu? Mare paga karega, eiamedu mugure apo. 2 Jesus akore ei Tawogware boeto, takare bapera atugo pawuje. Takare Pao ro raka pawuje jamedu. 3 Ica boe eewodu keje, ime etuwiremoduka, areme etugogemodukare jamedu, mare erumode nono Pao o tupadoge pemegareugere baru tada. 3 Kode, nowu boe eewodumodedu, tamagokare bapera atugoji: 3 Abração aiwu Aroe Eimejera nure imi, Isaac aiwu Aroe Eimejera nure imi, Jacó aiwu Aroe Eimejera nure imi? Aró, kode, bireuge etaiwu Aroe Eimejera karega, mare jereuge etaiwu Aroe Eimejera nure ema. 3 Tumeardui awu bataru jitu keje, boe eebogodu kuricigore. 
Boe eroiagudu ema remawu. 3 Fariseudog ei boe pa Jesus ui saduceudoge ekeru kadodu jitu keje, ere tudo pui. 3 Du kejere ia emage ia jorduwarewu unoragodure Jesus ji toebato dutabo ji, akore 3 Cegimejera, Kakoduwu Pao o boe eroiagudu ema remawu rema? 3 Jesus akore Ameardu kurido Pao Aroe Eimejera ji awabo jamedu tabo, akaroe jamedu tabo, ameardae jamedu tabo. 3 Awure Pao o boe eroiagudu ema remawu boetojiwu rema. 3 Rekodajiwu ure nono boetojiwu reore ameardu kurimode ameduia ji nono ameardu kuri magai ai du reore. 4 Awu Pao batarui pobe oinodu boe eroiagudu jamedu boe ure to pui nono. 
Jesus unorai boe ji Messias jiboe jitu. 4 Fariseudoge ere tudo pui. Du kejere icare Jesus unoragodure ei, akore ei 4 Inoba tameardaere Messias ji? Ioguduba onaregeduba? Egore Davi Onaregedu. 4 Jesus makore pugeje, akore Kode, kodiba Davi, tumagoi Aroe Pemegarewu koia, akore 4 Pagimejera akore ikimejeraji amugudo ikana pemegerewu jaogwai jii, ii onare aiwuge ewu awure kuda du kae? 4 Kode, Davi akore tugimejeraie, kode, kodiba icare onaregedumode ema? 4 Ia emagokare ia pubiji ia pubiji. Nowu inodu piji pugejere icare ekidakare tumagowo ji pugeje. 

Jesus okituwai fariseudogei, escribadogei. 1Jesus ure turodo pai nowu boe makareuge mare nowu ture jorduwadowuge ewugeje, dukejere akore 2Escribadoge, fariseudoge ere tumugudo Moisés muga keje tuwo boe eroiagudu kogado du bogai. 3Tarodo nono ewadaru jamedu reore; mare taro kaba nono ero magadu reore; mare paga karega, emagore mare erokare ino. 4Ere boe motudurewu udo turugadu tuwo bu ime eporu keje, mare emagerema etaidukare tuwo tugera amagadudo nowu motudureboeji. 5Ere turodo tagodo boe eerduwo du bogai, ere aroia arudugodurewu kuru kururewu bu tuwugeje ia raire, ia boa kurire tugajeje. 6Etaidure boe emuga boetojiwuji boe enogwage keje, Sinagoga keje jamedu. 7Etaidure boewo tugurido pudui ba oiagi. Etaidure boe egowo tugimejeraie ure pudumi. 8Mare tagi, tagaba boe egodo tugimejeraie ure tagi; mare paga karega, tagimejerare mito tu je; tamanamage, tawiemage nure puje. 9Tagaba taomagedo iaboece iaboece woe moto keje, mare paga karega, taore mito tu je: cewu mugure baru tadawu. 1 Jamedu, tagaba boe egodo tugimejeraie ure tagi, mare paga karega, tagimejerare mito tu je, dure Cristo rema. 1 Cewu kurire tadodawu, romode duku tumedage ekuda. 1 Cewu ure tuwiegatoridowu, kurimode tumedage ekori. 1 Escribadoge, fariseudoge, ro biadodureuge, tajeba pado tadogi. Tare baru tadawu boe pemegarewu baiporo mi ime etai, tagi rugadure tamodukare taremo to. 1 Escribadoge, fariseudoge, ro biadodureuge, tajeba pado tadogi. Tagire tare ukoge okware pijiwuge enoroe akedudo, tai tagogwa kuridodu raicigodo taiaki dutabo, kodire awu taro mori pega kuricigomode tagai. 1 Escribadoge, fariseudoge, ro biadodureuge, tajeba pado tadogi. Tare tagaiwodo motoji, pobo maereuji, tawo ia boe etaru tagai du bogai, dukejere tare jeonare joru jiwudo ema pobe tagori. 1 Joku bokwareuge etododaiwuge, tajeba pado tadogi. Tagagore iaboe emode togwa tugu Pao uwai ie tabo ma, nowu inodu boe karega, mare umode togwatugu Pao uwai tadaboe tabo ma, nowu akoinowu romode ino rugadu. 1 Matadure turo towuge, joku bokwareuge! Kode, kakoduwuba ema remawu: meriri ekureuna? Iarema Pao uwai, koiare ure meriri ekurewu motududo pudui du rema? 1 Tagagore jamedu Iaboe emode togwatugu altar ie tabo, nowu inodu boe karega, mare iaboe emode togwatugu ia mori padui keje dutabo ma, romode ino rugadu. 1 Joku bokwareuge! Kode, kakoduwuba emaremawu rema: boe ji mori makudu na? Iarema altar koiare ure mori motududo pudui du rema? 2 Cewu ure togwatugu altar ie tabowu, jamedu unure togwatugu padure bukajejeboe jamedu boe tabo jamedu. 2 Cewu ure togwatugu Pao uwai ie tabowu, unure togwatugu nowu mugure tadaboe ie tabo jamedu. 2 Cewu ure togwatugu baru towu, unure togwatugu Pao muga kae, mugure kejeboeji jamedu. 2 Escribadoge, fariseudoge, ro biadodureuge, tajeba pado tadogi. Tanure tawiapagado barigodurewu bakaruji, mare tanure bakaru kurirewu barigududo pudui du jire taro oino. Boe jetororewu, boe enogudurewu, boe eroi tuwadaru jitudu, oinore taromode boetoji, mare takai nowu ia barigududo pudui dutabo. 2 Kodure joku bokwareuge etododaiwuge, tare migimigidoge ewarigu tagogwa piji, icarema tawo camelo remo rabodu. 2 Escribadoge, fariseudoge, ro biadodureuge, tajeba pado tadogi. Tare ariarogu uporu kabi, tare prato uporu kabi, tagirema tagogorobadure tagiwogae tabo, tagarodudae tabo, tagogwarigodae tabo. 2 Fariseu joku bokwarewu, aria, prato oto kabi boetoji duwo uporu kabidure jamedu. 2 Escribadoge, fariseudoge, ro biadodureuge, tajeba padure tadogi. Tare nono bireboe eiaro uporu kigadu reore. Uporu moture mare toro tada korobadure boe era tabo, boe ewi tabo, boe padui pumekejedu boe tabo. 2 Oinore tare jamedu. Tabemegarewu padure tu tawiri uporu keje boe eegai mare tadoda tagogorobadure tai boe pagadodudo tagi dutabo, tabegarewu tabo. 2 Escribadoge, fariseudoge, ro biadodureuge, tajeba padure tadogi. Tare profetadoge eiari to, tare jetororeuge eiaro motudo. 3 Tagagore Paeia tu paomage etonaji, pamodukare pagera rorogodudo profetadoge eku tabo nono ereore. 3 Nowu inodu tabo tanure tagogiegi tai tagaobiji tagagoi nowu ure biodo profetadoge eiwuge etoreie ure tagiduji. 3 Kode, tagogorawo taomage ero reore dutabo. 3 Okorirewu awague etore. Inoba taromode tawo taginorudo joru piji? 3 Tagado, imode profetadoge, jorduareuge etarego tawogai. Tamode ewido. Tamode iage ewu i keje, tamode boe to iagei tago sinagoga keje. Tabadumode ewugeje jice woje jice woje bakurirewu boe kao. 3 Kodire bitodure paga tu jewu boe eku butumode tawugeje, paru padure Abel ku keje jii Barakia onaregedu iei Zacaria cedu kae, cewu tare bito Pao uwai, altar enoiei. 3 Boe jokodu jire inagomode oino tai: nowu boe pegarewu jamedu boe aregodumode awu boe etuwoboe oinowuto. 
Jesus meardu kurii Jerusalém jitu. 3 Du kejere Jesus akore Jerusalém tadawuge, Jerusalém tadawuge! Tagire tare profetadoge ewido, tagimogudure tori tabo cewu rojaidodure tagaewugei. Itaidu maeia iwo tado pui itabo, nono kogariga magai tore kugure eto pui cigodu kuda du reore, mare tagaidukare. 3 Kode, ica, taeda bioromode tawogai. 3 Mare paga karega, taerdumodukare ii pugeje jii tamagoi ii aregodure Pao ie tabowu akaru pemegawo! Oino du kae. 

Jesus makoi boe pegamoduie Pao uwai jitu duji. 1Jesus ure tuiebu Pao uwai piji, dukejere icare ure jorduwadowuge ere tuburedo ji, ere jordudo cewu bai kurireuge emoduji. 2Mare Jesus akore ei Taerdure awu baikurireugei. Boe jokodu jire inagomode oino tai: woe awu tori padumodukare puaogeje; boe jamedu boe pegadodumode. 
Boe ekori, boe etonai puidu. 3Du kejere kodure jii tui tumugudo ia torekodu iei Oliveira cedu aogeje du kae; nowu ure jorduwadowuge ekodure ae, ere tuburedo ji, icai tuiedui tuginoigodu apo dukeje, enoragodure ji, egore ji Inoba boemodedu kejeba awu inodu umode tudowuje? Inoba boemode ai akirimi dukeje, boe akedu keje? 4Du kejere Jesus akore Taerdudo. Tagaba boedo taekuri pagado. 5Makareuge etaregodumode tagoi imire Cristore imi, oino dutabo, dutabore emode makareuge eekuri pagado. 6Tameardumode boe erugodui puiduji. Tameardu awadudo tai, nowu inodu ukawo tabagududo. Mare oto padumodukare roga. 7Boe eeda, moto padui boe ebodu, onagodumode pui, rugodumode puidu umode towadudo. Nowu inodu tonaji, boe eke boimode boe ji, jorubo pegarewu umode jamedu, boe pega kuricigomode makaguragarewu boe eeda joki. 8Nowu inodu jamedu boe, boe ekori paru reno. 9Icare tamagudumode boe pegarewu jamedu kai, tawidodumode, kodu kagirire iiwuge ekodu kagirimode tai ikie koia, moto jamedu boe joki. 1 Makareuge ewudumode, emode pu butudo, ekodu kagirimode pui jamedu. 1 Emode profetadogedo pudumi paga tu je, dutabo emode makaguragareuge eekuri pagado. 1 Boe pegarewu umode taredo tao kae, dukoia makareuge enogudu eiagudu biegamode tu je. 1 Mare nowu inodu tabo, cewu ure tudo tuku pudui jii oto kaewuge emode cinorudo. 1 Ica, Pao o boe pemegarewu jiwu bakaru maiwu kuodumode moto jamedu boe joki uwo turugadu boe jokoduie pudumidu reore boe eiamedu jekai. Nowu inodu keje, boe aregodumode todo pa kae. 
Boe ekori kuricigorewu. 1 Jesus akore pugeje Taerdumode cewu profeta Daniel makore jiwu boe pegarewu ui tumugudo Pao uwai tada dukeje, makore awu bapera atugo jiwugere edo pawuje. 1 Nowu inodu keje, mugure Judéia kejewuge eregodumode tori raireuto. 1 Jeture bairaireuge etao gejewuge, ekaba turawuje tuwaito ia toroe boe bogai. 1 Rakojere toro boe tadawuge etu kaba bato tuwo tugeragu ia tugudae boeji. 1 Cewu kuiarurewu areme, nowu ure tore enogwagiridowuge nowu kodiboe keje, marenarumode emage. 2 Tamagodo tabaru keje, nowu inodu ukawo tudowuje butao kao, biaku kao, sabadore jiwu meriji ukawo jamedu. 2 Mare paga karega, nowu kodiwu boe ecebae pegarewu kuricigomodedu boe eerdukare ji marigudu, boe etowujedu paru piji jii oino. Boe eerdumodukare inoduji pugeje. 2 Nowu inodu umodukare tudowuje kuri je ma, boe emodukare cinorudo, mare pemegareuge eigoia, inodu umode tudowuje kuri je rugadu. 2 Nowu kodiwu kodi iage egomode tai: - Ema reo! Cristo reo! Iarema: - Ema rice! Ma, tameartoru kaba. 2 Mare paga karega, ia boe pegareuge emode Cristodo pudumi paga tu je, emode profetadoge pagawugedo pudumi, du, emode turo kurirewu towuje, tuwo makareuge eekuri pagado, pemegareuge jamedu, nowu inodu umode turugadu dukeje. 2 Tameardu awadudo tai, inure tawie ji, umode tudowujedu otodai. 2 Kode, iaboe egomode: - Mato! Rakojere woje boe matadu tada. Mare tagaba tagorodo oino. Iarema egomode: - Rakojere jice tuwai keje. Mare tameartoru kaba. 2 Mare paga karega, boe jeragudu magai meri rutu pijidu urugu jomode boe jameduto jii meri butu kae, du reorere Imedu Onaregedu umode taregodu tabo. 2 Cewu iaboe bi padurewo keje pobureuge emode tudo pui. 
Imedu Onaregedu aregodumodedu. - 2 Kuri nowu boe ekori pegarewu akedumode dukeje, meri joku comode, ari urugudumodukare, kuiejedoge ewudumode baru piji, baru tadawu ro rakareboe ewudumode jamedu. 3 Icare Imedu Onaregedu aregodumodedu kodiboe umode towadudo. Boe eiamedu boe emode tugera to tumororaji. Eerdumode baru pijiwu boetugu aogeje Imedu Onaregedu aregodui turugu kuricigorewu tabo, turo rakaguragarewu tabo duji. 3 Umode to tupadoge etarego togwa akoi meriri iworewu jitu tabo. Emode Pao Aroe Eimejera oge pemegareuge edo tudo pui baru paru jamedu boe piji. 
Figueira i jiwu bakaru. - 3 Tawo boe pa awu inoduji, tagado ji kae awu figueira itura ricodu magai taru aka tabodu, ure tado boe pa butao oto puredugoduie ure duji. 3 Du reorere taerdumode nowu inodu jamedu boe jitu kejere, taerduwamode Imedu Onaregedu puredugoduie ure baiporo kae duji. 3 Boe jokodu jire inagomode oino tai oinowu boe ewimodukare awu inodu koda piji. 3 Baru, moto, akedumode, mare iwadarurema, okwamodukare. 
Imedu Onaregedu aregodumode boe epagakai bogai dukeje. 3 Jesus akore ei jamedu boe eerduwakare nowu inodu umode tudowuje kejeboeji. Baru tadawu tupadoge eerduwakare ji jamedu, mare tu Pao jorduware ji mito tu je. 3 Nono cewu Noé rakoje kimo tabodu reore, du reorere Imedu Onaregedu aregodumodedu kodiboe umode. 3 Cewu butao maemodedu otodai, brae enogwagere, ekudure, ere tugogedo, ere tuwiredo, jii Noé ui turemo ika kurireuto du kae. 3 Ime ekare pawuje jii nowu butao maerewu aregodu kae, dukoia ure eiamedu reko. Du reorere Imedu Onaregedu umode tugirimi kejewu kodiboe umode. 4 Ia ime emode pobe boe tada ma, metuia rekodumode piji, metuia mugumode. 4 Aremei pobedu tumaragodae kejedu, boe emode tugeragu iarodoji, iarodo pijidodumode. 4 Tameardu awadudo tai, mare paga karega, taerduwakare inoba boemodedu kejeba Tagimejera aregodumode. 4 Taerduwado awu inoduji ia boe etuo jorduwamode ia iwogu kigodurewu aregodumoduie tuwai kae jiwu boecoji ma, oebatodumode tukawo udo tuwai rawuje. 4 Kodire, tagi jamedu, tado tarugadu, mare paga karega, Imedu Onaregedu aregodumode tameardaekare jiwu kodiboe keje. 
Boe etugare pegarewu mare ia pemegarewu. 4 Jesus akore jamedu Kode, kakoduwuba jetorogodumode tugumode turojiwu ia boe etugare, cewu tugimejerare jetudo ia tudugarege eidu tuwo enogwagedo togwagere tu tu jewo keje? 4 Jiwo aidugirimode cewu boe etugare romode nono tugimejerai turoiagudu reore jii ui tugirimi du kae. 4 Boe jokodu jire inagomode oino tai: umode rakojedo toroe pemegarewu jamedu boe keje. 4 Mare ia utugare pegarewu akomode tudada: 4 Ikimejera aregodumodukare kuri je dutabore umode boe to tumedagei, okwagemode, kudumode ure kuru tugu jetu puduiwuge ebo ma, 5 nowu utugare eimejera aregodumode upagakare tuwogai jiwu meriji jepadumode taci je. 5 Icare umode kado dogo dogo je, umode jebato ro biadodureuge ereore. Nono oragudureboemode, o akore do do do do do puiboe umode nono. 
Nogware kugure ei pagera pudogiduredu. - 1Kode, baru tadawu boe pemegarewu umode nono nogware kugure ei ikera pudogidu reore, duwuge eridui mugumode tumedago apowu togi jorugu tabodu reore. 2Ure ikera awubodu reoreuge ekera kiarire, ikera awubodu reoreuge emedure tudada. 3Tui tugeragu jorugu ja jitu keje, nowu iera kiarireuge ekare jorugu kaguru reko pudabo. 4Cewu ure todogido puduiwuge ere jorugu kaguru ja towuje jorugu kaguru tabo to joru ja bogai. 5Nowu eridure togiwu aregodukai kuri je dukoiare, nore kori butu onare eiamedu jokuto, boekarema, enudure rugadu. 6Mare boeco oia keje emeardure iaboe enoiogwariji inoie cewu uwiremodewu koduie jeto, kode toro togi. 7Nowu nogware eiamedure ere tugera pemegado cewu to joruguji. 8Cewu iera kiarireuge egore cewu meture tudadawugei, egore ia tago jorugu kaguru maku cenai, ceno jorugu bitugodu. 9Nowu meture tudadawuge egore boro! Umodukare turugadu cenai, tagai jamedu; kodire tadudo ure akirodo tabowuge etae tawo ia aru tagai. 1 U! Kode, etui bogai dukejere uwiredodumodewu aregodure. Cewu ure tudo turugadowuge ere turemo apo petamodewo kae, baiporo mitodure eperagajeje. 1 Gu rakatorure icare cewu iage etaregodure, egore cegimejera, cegimejera, baiporo jado cenai. 1 Mare uwiredodurewu akore boe rugadu jire inagore oino tai iorduwakare tai! 1 Kode, tadugudo tai, taerduwakare kakoduwu merijiba, kakoduwu ia kodiboe jiba. 
Boe etugarege ei pobe ma jewu metuia bokwaredu. - 1 Jamedu, Pao o boe pemegarewu ure nono ia imedu ui tuduiagu ia toro duotodai, ure tudugarege eto pui, ure toroe maku etai. 1 Ia mitodu ai ure diierodo ikera awubodure, ia ai ure udo pobe, ia ai ure udo mito, eerduwa reore. Du kejere icare uture. 1 Icare nowu ore ikera awubodurewu ure akirodo kuri je, ure oroe oto tawuje gu todobiji ikera awubowuto pugeje. 1 Du inodu reorere ore pobewu rore jamedu, ure ui pobedu oto tawuje gu iai pobe du kae pugeje. 1 Mare cewu ore mito tu jewu uwaigodure mototo, ure cewu tugimejera o diiero biado mototo. 1 Boe raicigore dukejere, cewu utugarege eimejera ure tugirimi, dukejere makore ei emaragodaemode du bogai. 2 Cewu ore ikera awubodu reorewu ure tuburedo ji, ure jordudo ia ikera awubodu reorewu pugejewuji, akore Ikimejera, ameartorure ii ikera awubodu reoreduji. Ica, ia ire ikeragu jiwu ikera awubodu reorewu pugejedu reo. 2 Nowu imejera akore ji ema remawu itugare pemegarewu nure aki, jetorogodurewu nure aki. Aedorogodure nowu biegarewu inodu tabo, kode imeartoru kurimode ai rugadu. Mato aegarewo akimejera apo. 2 Du kejere, cewu ore pobe tu jewu ure tudaru gu ae, akore Ikimejera, ameartorure ii pobe tu je duji. Ica, iage ei pobedu reo, dure ire itodudo gu pugeje. 2 Imejera akore ji ema rugadu, itugare pemegarewu, jetororewu; aedorogodure nowu biega inodu tabo. Imeartoru kurimode ai. Mato, aegarewo akimejera apo. 2 Du inodu rekodaji, cewu ore mito tu jewu aregodure, akore Ikimejera, iorduware apewuie rugadu duji, are akeragu boeji akai boe tugu dutabo, are akeragu boeji, akai a roto ja ja je dutabo. 2 Kodire ipagudure, ire cewu are maku inaiwu rogu mito tu jedu ire biado mototo. Emareo, awure aenare ji. 2 Imejera akore ji itugare pegarewu, iera kiarirewu, aerduware ie ikeragu boeji, ikare boe tuguwo keje, ie ikeragu boeji ikare boe a roto ja ja jewo keje duji. 2 Aia rumode ino diiero jetu diiero jeta keje, duma, ii ikirimi dukeje, nowu ino diiero makudumode inai ia padumode tu keje dutabo. Du kejere icare akore ia tudugaregei 2 Awu o diiero aru piji, maku cewu ore ikera pudogiduredu reorewu ai. 2 Mare paga karega, cewu ore makarewu, ia makudumode ai pugeje, nowu inodu tabo, oroe kuricigomode. Mare cewu oroe bokwarewu, jamedu meardaere uie tu pudaboboe jitu arudumode piji jamedu. 3 Awu itugare boe kimo jokodure jiwu, tamode barigu toro baawadu kae boecoreuto. Nono boe etoragudumode, boe eto akomode do do do do do pui nono. 
Jesus aregodumode tuwo tugogado boe eiamedu boe ji. - 3 Nowu du kodiwu keje, Imedu Onaregedu ui tugirimi tumedui turugu tada to tupadoge ebo dutabo dukeje, umode tumugudo tumuga pemegarewu keje, boe eimejerai pudumi dutabo. 3 Moto padui boe ebodu jamedu boe emode tudo pui jokorai, umode boe etawuje pubiji nono cewu akure cabritodoge, akure ovelhadoge umagai etawuje pubiji du reore. 3 Umode ovelhadoge enogwacedo tugana pemegerewu jaogwai, umode cabritodoge enogwacedo tugana koborewu jaogwai. 3 Du kejere eimejera akomode oino okwacere tugana pemegarewu jaogwaiwugei mato, Ioga bataru pemegare jiwuge, taeduwo boe pemegarewu jetu otorogare tawogai jii boe parui towujedu kodiwu keje. 3 Mare paga karega, ike boire ii, tare ikuno; pobo boire ii, tare ikududo; awararere imi, tare tageragu ii. 3 Iwiri kedore, tare aroia tugu ii: ikogodure, tare tagado tu tu iwogai; iragojere baicorewu tada, tadure iwogai jamedu. 3 Du kodi icare, nowu pemegareuge enoragodumode ji, egomode cegimejera, inoba boere du kejeba ceerdure ake boi aiduji, du kodi cere akogwagedo? Inoba boere du kejeba ceerdure pobo boi aiduji du kejeba cere akududo? 3 Inoba boere du kejeba ceerdure awararei akiduji, dukejere cere cegeragu ai? Kakoduwu kejeba ceerdure awiri kedoji dukeje cere aroia tugu ai? 3 Inoba boere du kejeba ceerdure akogoduji, ceerdure amedui baicorewu tadaduji, dukejere cedure tu tu awogai? 4 Icare eimejera akomode boe jokodu jire imode boe awadudo tagai taroi tu tu oino awu iwiemage biegareuge kugurei dukeje, dure nono iie taro oinodu kodiwore. 4 Du keje umode tugirimi pai tugana koborewu jaogwaiwugei, akomode ei tagorodo oino ipiji, pegareuge! Toro, joru akedu bokwarewu ure turugadu Aroe pegarewu mare metage ewogaiwuto. 4 Mare paga karega, ike boire ii, takare inogwagedo, pobo boire ii, takare ikududo. 4 Awararere imi, takare tageragu ii; iwiri kedore, takare aroia tugu ii; ikogodure, imedure baicorewu tada, tagaiwokare tu tu iwogai. 4 Awuge jamedu enoragodumode ji cegimejera, inoba boeredu kejeba ceerdure ake boi ai duji, pobo boi ai duji, awararei aki duji, awiri kedoji, akogodui, amedui baicorewu tada duji, cedaokare ai, cewiapagakare ai? 4 Eimejera akomode oino ei boe jokodu jire imode boe awadudo tai taro kadui ino awu iwiemage biegareuge eidu jamedu reorere, ure nono ii taro oino du kodiwore. 4 Duwugere etumode mori pegarewu akedu bokwareuto jamedu. 
Judeudoge etaidui tuwo Jesus bitodu. 1Tui awu bakaru jamedu boe akedudo dukeje, Jesus akore ture jorduwadowugei 2Taerduware merimode pobe tu je dukeje Pascoamode duji. Imedu Onaregedu makudumode tubaduwo i padui pugajejedu keje. 3Baire eimejerage, boe codureuge, ere tudo pui ekodure tumedage ekoriwu sacerdote iei Kaifás cedu uwai kae. 4Du kejere egore pui inoba turomode tuwo tugeragu Jesus ji, je paga inoduji, du bogai, tuwo bito du bogai. 5Egore turo kaiagu ino jii petamodedu tonaji. Boe jokodukare kare boe ekorigodumoduie inodu koiadu moduie. 
Jesus rakojei ia bakurirewu rogu iei Betânia cedu kejedu. 6Jesus rakojere Betânia keje, Simão, moci bare jiwu, uwai tada. 7Mugui ira kejedu kaere ia aredu ure tuburedo ji ia meriri kuru okorobadui roreboe mori kuricigorewu tabo dutabo. Ure redo Jesus aoto. 8Icare ure jorduwadowuge, tuiordui inodu jitu keje, ekorigodure, egore Kodiba ure barigudu pagado? 9Nowu roreboe makuduia umode tumori kurirewu tabo, dutabo ia umode nowu diiero maku marenarue etai. 1 Jesus meardure egoino duji, akore ei Kodiba tare awu aredu pogurudo? Turo pemegarewu jire ro oino ii. 1 Marenaru reoreboe emode tagabo jii je, mare imi imodukare tagabo jii jokodu. 1 Tui awu roreboe reko iiogidu ure nono tuie ure redo iiogi imedui iiaro tadadu kodiwore. 1 Boe jokodu jire inagomode oino tai bakaru Pemegarewu kuodumode kejewu moto jamedu boe, awu ro oinodu kogadodumode boe ewiabutui keje dutabo. 
Judas ui Jesus maku sacerdotedoge eimejerage etaidu. 1 Du kodi icare ure jorduwadowuge iai mito tu jedu, uture sacerdotedoge eimejerage etae. 1 Unoragodure ei: - Kaba tamode makinai, imode maku tagai dukeje? Icare ere diierodo trinta ae. 1 Nowu inodu piji, jemarure turoiwamode tuwo Jesus maku etai jiwu meri bogai. 
Jesus ure Páscoa towuje. 1 Judeudoge enogwagere okokare jiwu amirewu jiwu boetojiwu meriji, nowu ure jorduwadowuge ere tuburedo Jesus ji, enoragodure ji: - Kaiba akaidumode cewo pagogwagemode jiwu Páscoa pemegado? 1 Jesus akore ei Tadudo bakurireuto, ia imedu uwai kae, tagagodo ji ure ceerduwadowu akore cemagoiagu ai boe puredugodu nure ii, awai kejere imode Pascoado awu ire jorduwadowuge ebo. 1 Nowu ure jorduwadowuge erore nono Jesus turoiagudu reore, ere tugera pemegado Pascoaji. 2 Meri rekodu tabore, Jesus aregodure, ure tumugudo ira keje togwagewo Pascoaji nowu ture jorduwadowuge ebo. 2 Nowu togwage tonaji, akore Boe jokodu jire inagomode oino tai: ia tagi tamode imagu. 2 Tugiarigodu tabore icare enoragodure ji: - Imi kana, cegimejera? 2 Du akore Cewu ure tugera tugu pratoto itabowu, duwu koiare umode imagu. 2 Imedu Onaregedu utumode, bapera atugoi pudui du reore. Mare nowu ure Imedu Onaregedu makuwu imedu jiwomode. Ema remawure nowu imedu butumodukare du rema. 2 Judas, koiare umode makuwu, makogodure jamedu, unorare ji: - Cegimejera, imi kana? Jesus akore ji U! Aki rugadu. 
Jesus ure tumagu boe ewugeje. 2 Nowu togwage inodu tonaji, Jesus ure tugeragu amireuji, ure kado dogo dogo je, ure maku nowu ture jorduwadowuge etai, tagoi oino dutabo: - Emareo, kowuje, ikodu reo. 2 Du keje ure tugeragu parera kuru jaji, rore oino tu baruto Tuo ae, ure nowu parera kuru maku ture jorduwadowuge etai, tagoi oino dutabo: - 2 Ca, tagu ce, taiamedu tabo: iku reo, bakaru maiwu jiwu iku reo; redodumode tuwo makareuge ero pegarewu okwado. 2 Inagomode tai ikudumodukare awu kurureboece pugeje jii meri aregodumode ikudumode ce tagabo Ioga o boe pemegarewu kejedu kae. 3 Turai ia tugeroia jitu kejere icare, eture Oliveira tadawu torekodu kae. 
Jesus ui Pedro bie. 3 Du kejere Jesus akore ei Awu boeco jire tawudumode igoia. Mare paga karega, bapera atugore oino kodi imedu jeture ovelhadoge eidu okorido, dukejere icare nowu ovelhadoge emode tado tuieda piji. 3 Mare iewodu rekodaji itumode tagododai Galiléia moto kae. 3 Icare Pedro akore ji Eiamedu boe ewudumode aigoia ma, mare imi iwudumodukare tu rugadu. Imodukare apijido. 3 Jesus akore ji Boe jokodu jire inagomode oino ai awu boeco mitoduji rugadure amode aerduwa bokwado ii pobe ma jewu metuia bokware, kogariga akogodumodedu otodai. 3 Pedro akore akoi pudui duji Iwidodumode akabo rugadu, mare imodukare iiorduwa bokwado ai. Du kodire icare nowu ure jorduwadowuge eiamedu boe egore nono ako magadure. 
Jesus makoi Tuo ji iturarogu iei Getsmani cedu kejedu. 3 Jesus ure tudaru ebo ia boe eeda iei Getsmani cedu kae. Taregodui toro dukejere, akore ei Tamugudo tu woe jao, ikodui kuri woje imagowo Pao ji jao. 3 Du keje, tui tugera kogudo Pedro iera ra paru kajeje, mare Zebedeu ore ei pobedu jamedu, ure erego pudabo. Du kejere kiarigodu okwari buture keje. 3 Akore Itaroe kiarigodu kuricigore jii iwimode du kae. Taedo woe itabo. 3 Du kejere ure tudaru gu epiji, ure tuie jodo moto to, akore oino Tuo ji Ioga, umode turugadu dukeje, amode awu kuru jirireboe roto oino ipiji. Mare umodukare itaidu reore, mare akaidu reorere umode. 4 Icare ure turagojedo, uture ture jorduwadowuge etai, boekarema enu padu bi rabodu. Icare akore Pedro ji Kode, taetu karade itabo! 4 Tadugudo tai, tamagodo Pao ji tarokawo domi domi je. Boe etaroe ure turugadu, mare boe ekodu rakakare. 4 Ure tudaru gu epiji pugeje, makore Tuo ji pugeje, akore Ioga, umodukai turugadu awo awu kuru jirireboe roto oino ipiji, ikudukai ce dukeje, kode udo akaidu reore. 4 Ure tugirimi etae pugeje, jeture pa enu padu biji pugeje, mare paga karega, nore kori remawu nure eekuji kodi. 4 Uture epiji pugeje, pobe ma jewu metuia bokware pugeje, togwa kodui mitodu jitu tabo. 4 Du kejere, ure tugirimi ture jorduwadowuge etae pugeje, akore ei Ica, tanududo oino, tagamudo. Ica, boe aregodure pudae. Imedu Onaregedu makudumode ropegareuge ekera kai. 4 Taragojedo, marigu! Cewu umode imaguwu rakoje puredure woe. 
Brae ere tugeragu Jesus ji. 4 Jesus makore kimo, cewu Judas, cewu ia ure jorduwadowu aregodu keje, apowuge emagare tugedui toriga bigodu jitu tabo, tugedui ipo jitu tabo, nono baire eimejerage, boe codudoge ei turoiagudu reore. 4 Cewu umode makuwu ure bakarudo turugadu ei: - Emare cewu imode inogwabi jiwu rema. Tageragu ji. 4 Icare ure tuburedo Jesus ji, akore ji Itaregodu, ikimejera. Icare ure togwabi ji. 5 Jesus akore ji Imeduia, nowu inodu bogaiba aro oino woe? Du inodu kejere ere tuburedo Jesus ji, ere tugera raido ae tuwo tugeragu ji. 5 Mare ia Jesus metuia, ure toriga tawuje tuia piji, ure baire eimejera kurirewu ia utugare okorido tui bia kado dutabo. 5 Mare Jesus akore ji Atoriga tugu tuiato, cewu ure tumedage etogorido toriga tabowuge ewimode toriga tabo jamedu. 5 Ameartorukare imagomode Ioga bogai ma, umodukare Tupadoge makareuge etudo iwogai duji? 5 Kode inoba umode ukai nono bapera atugo reore dukeje? 5 Du kejere ure tuie kirimi pai nowu ro oino puduiwugei, akore ei Tadure mato toriga tabo, ipo tabo, tawo tageragu ii du bogai. Tanure tarodo nono iro pega kurie, imago pega kurie du kodie taro oino iwogai du kodiwore. Mare du inodu boe tada, boe jamedu boere imugure tadoda ii taerduwado dutabo Pao uwai tada, mare takare tageragu ii. 5 Mare au inodu jamedu boere tudowuje uwo nono profetadoge ewadaru reore. Nowu inodu keje, ure jorduwadowuge eiamedu boe ere pijido, eregodure piji. 
Jesus rakojei judeudoge eimejerage ei tudo puidu eegoraidu. 5 Ure tugeragu Jesus jiwuge ere reko baire eimejera iei Caifás cedu ae. Escribadoge, codurewu boe eedui apo du kae. 5 Pedro kodure rekodaji, mare ukare tuiedu puredu ji, jii baire eimejera uwororo kae. Ure turemo, ure tumugudo nowu utugarege ebo, tuiorduwo inoba nowu inodu akedumode duji. 5 Nowu inodu tonaji, baire eimejerage eemaru nure tuwo Jesus roiaodo ma, tuwo reko bitoduwo. 6 Emode roiaodo jiboe, emode batararodo jiboe makaguragare duwugere towadudo eegai, mare eroiwakare, egoiwakare. 6 Nowu inodu oto kejere, iage ei pobedu egore Awu imedu akore imode Pao uwai pegado mare meri pobe ma jewu metuia bokware dukeje imode towuje pugeje. 6 Icare nowu baire eimejera ure turagojedo taci je, unorare Jesus ji, akore ji Ia amagore jiboe bokware awu emago pegare aidu jipagi? 6 Mare Jesus makokare. Du kodi icare nowu baire eimejera makore ji, akore Pao Aroe Eimejera ie tabo imode amagodo Pao Onaregedu iei Cristo cedu nure aki? 6 Jesus akore U! Imi rugadu. Boe jokodu jire inagomode tai jamedu ia meri keje taerdumode Imedu Onaregedu mugui Pao ro rakarewu ako rakarewu kana pemegarewu jaogwai duji, tui turawuje baru tadawu boetugu aogeje dutabo. 6 Nowu bataru keje, nowu baire eimejera ure tugudae rugadu bowuje toiogwari tabo: - U! Pawiapagamode iaboe bogai kimo? Ica, maigodure tameardure mako pegai oinoduji. 6 Inoba umode taegai? Egore Bitodu rumode nowu inodu morice. 6 Du ere todoguru to jeto, ere tugimori to ji, ere tugera to jeji, tagoi oino dutabo: - 6 Cristo, ure tugera to aiwu pawuje. 
Pedro ure tuiorduwa bokwado Jesus ji. 6 Nowu inodu otoi, Pedro mugure toro ewororo keje. Ia maragodure nonowu aredu, ure tuburedo ji, akore ji Aki jamedu aragojere Jesus Galiléia kejewu apo. 7 Mare ure tuiorduwa bokwado ji boe oinodu oiado, tagoi oino dutabo: - Iorduwakare akagoino jiboeji. 7 Du kejere kodure kuri baiporo kae tuwo tuiebu du bogai. Nowu inodu otoi, nowu maragodure nonowu ia aredu pugeje jordure ji, akore jeture nonowugei Awu imedu rakojere jamedu Jesus Nazaré kejewu apo. 7 Ia pugeje Pedrore tuiorduwa bokwa jokodudo ji, akore Iorduwakare nowu imeduji. 7 Du je dukejere nowu jeture nonowuge ere tuburedo jice Pedro ji, egore U! Ecewuge ia akireo. Amago tabo cere apawuje. 7 Kode, dukejere icare Pedro makore tugorigodu tabo tuirduwakae nowu imeduji. Nowu inodu tonaji kogariga akogodure. 7 Pedro biabuture Jesus akore puduiwo keje Kogariga akogodumodedu otodai, amode aerduwa bokwado ii pobe ma jewu metuia bokware. Du kejere Pedro uture nowu piji, toragudu kuricigo tabo. 

Boere Jesus reko Pilato ae. 1Ba aregodu tabore baire eimejerage, codurewu boe ere tudo pui tumago tabo tuwadaru tabo tuwo Jesus maku tuwidodu kae. 2Ere kogudo, ere reko brae eimejera Pilato ae. 
Judas biredu. 3Judas, cewu ure makuwu, tuiordui Jesus makudui tuwi kae dukeje, tori buture jagi, pagudugodure, uture nowu baire eimejerage, nowu codureuge etae, ure cewu diiero ui trinta cedu maku etai pugeje, tagoi oino dutabo: - 4Iro pegare ii imedu pemegarewu ku maku dutabo. Egore ji Cedaomodukare nowu inoduji, akabore nowu inodu padure. 5Du, nowu inodu keje, ure nowu diiero barigu toro Pao uwaito. Ure tuiebu, uture toro tuwo tuwido, tui bukigu kogudo turuwo kajeje du kae. 6Baire eimejerage ere tugeragu nowu diieroji, egore Pamodukare jetu Pao uwai tadawu boe enoroe pemegarewu tabo, mare paga karega, kureboe mori rema kodi. 7Cewu tui batarudo puidu akedu keje, ere maragodure motori jiwu o boepa aru cewu diiero tabo, uwo moto tuginoiwu pijiwuge eno aroe eiao rema. 8Du koiare iere oino boe eku jeta boepa, jii oino kimo rugadu. 9Awu inodu ure nono profeta Jeremia makore jiboe reore: - Meririre trinta makudure etai, Israeldoge emeardae reore, 1 Ere maku nowu maragodure motori jiwu o boepa morice, nono ikimejera uiagudu reore. 
Jesus rakojei Pilato jokoraidu. 1 Ere Jesus reko brae eimejera ae, du unoragodure ji, akore Akina judeudoge eimejera kurirewu ure aki? Jesus akore U! 1 Mare nowu baire eimejerage, boe codudoge emagoi pudui dukeje, makokare ei. 1 Icare Pilato unoragodure ji pugeje: - Ameardukare boe ji aroiaodo boeji? 1 Mare nowu brae ime, jera je rore ta.., makokai ia tuwadaru jipagiduji. 
Jesus bitodumodedu. 1 Boekarema, Páscoa jiwu meri keje tu tu tu, nowu brae eimejerare nowu mugure baicorewu tadawuge epijiwu ia imedu tawuje tawuje, boe enogwamagudui dukeje. 1 Ica, nowu du kodi, ia akaru pegarewu imedu iei Barrabás cedu meture baicorewu tada. 1 Icare Pilato akore nowu ure tudo pui nonowugei, akore Kakoduwu tagaidure iwo inorudo? Barrabás na? Iarema Jesus iei Cristo cedu na? 1 (Jorduware emagere Jesus maku tugorii jitu tabo). 1 Mugui brae eimejera tumuga keje tuwo tugogado boe ji du kaere oredujere boe egoiagu ji: - Arokaba ia aro nowu imedu pemegareuji. Irore tuku inuiao tada jiboe koia. 2 Mare baire eimejerage, boe codudoge, ere boedo togwamaguduwo ji uwo Barrabás inorudo, uwo Jesus bito. 2 Du kodi icare nowu brae eimejera makore ei, akore Kakoduwu ia ei pobedu imode inorudo tagai? Egore Barrabás! 2 Icare Pilato unoragodure ei pugeje, akore Kode, inoba iromode Jesus iei Cristo ceduji? Icare egore tuiamedu tabo Padu rumode i padui pugajeje dukeje. 2 Icare brae eimejera unoragodure ei kimo, akore Kode, inoba ropegareure? Ere tumago rakado rugadu pugeje, egore Padudodu rumode i padui pugajejedu keje. 2 Pilato jordure boe kimo rabuduie ure rugadu, mare eie tumago toiogwari awogado rugadu, icare makore pobo bogai, ure tugera kabi nowu brae eegai, akore Imire itagurugodure, igoia karega awu imedu bitodumode: nowu inodu tagi toro. 2 Icare boe eiamedu boe egore Ku butuwo ceiamedu bukeje, cedore ewugeje. 2 Du icare ure Barrabás inorudo, ure tudugarege edo iku oto meririrewu to to Jesus ji, dukejere ure maku bitodudoduwo i padui pugajejedu keje. 
Torigaraidogere turo tago amado Jesus ji. 2 Brae eimejera o tugobaigarege ere Jesus reko nowu tugimejera uwai iei Pretório cedu kae, eiamedure ere taiado Jesus apo. 2 Ere Jesus kudae rugadu tawuje taci, ere aroia kujagurewu tugu ji. 2 Du keje, ere boto ikurewu enado ere oreado, ere to co aorato, ere ia iwara bu iera keje. Du kejere ere tubujodo jokorai, egore ji Kode, judeudoge eimejera kurirewu nure aki! 3 Ere todoguru to jeto, ere tugeragu cewu ture bu iera kejewu iwaraji, ere to pa, aoraji. 3 Cewu turo tago amado ji durekodaji, ere cewu aroia kujagurewu tawuje piji, ere ukudae remawu maku ai. Du kejere ere reko toro, tuwo bu i padui pugajejedu keje. 
Jesus padui cruz kejedu. 3 Tudui nowu tuieda piji dukeje, eerdure ia Cirene pijiwu imedu iei Simão ceduji, du ere udo tudugu Jesus o i padui pugajeje duji arobi. 3 Etaregodure ia eeda iei Gólgota cedu kae, du inodu jire boe egore Boe etaora ra jeta, ino. 3 Du kejere ere kududo boe eku kuru tugudui parera kuruto duce. Ure togwa pagado tu ji, mare kudukare ce. 3 Ere bu i padui pugajejedu keje, dukeje ere ukudae pedo pui, tui tuiwo aidugirimodedu bu keje dutabo. Nowu inodu kodure profeta bataru reore ere ikudae pedo pui, ikudae kejere ere tuiwo aidugiriredu bu. 3 Icare ere tumugudo toebatodu tabo. 3 Aora bukejere ere ia ira atugo bararedo turoi jitu kodiboe tabo Jesus reo, Judeudoge eimejera kurirewu. 3 Nowu inodu tonaji, ere iwogu kigodureuge ei pobedu ewu i padui pugajejedu keje apo. Ia okwacere kana pemegarewu jaogwai, ia okwacere kana koborewu jaogwai. 3 Kodure nono koriwuge ewadaru pegare ji, ere tao ra roto bai bai, tagoi oino dutabo: - 4 Akagore amoduie Pao uwai butudo, amoduie ia towuje meri pobe ma jewu metuia bokware dukeje taci je. Kode, akinorudo akaobiji. Pao Aroe Eimejera Onaregedu aki rugadu dukeje, arawuje nowu i piji. 4 Baire eimejerage, boe codudoge ewadaru pegare ji jamedu, egore 4 Ure iage einorudo, mare oino, ukare cinorudo taobiji. Kode, Israeldoge eimejeramode ema rugadu dukeje, udo turawuje i piji, nowu inodu keje cemeartorumode ji. 4 Meartorure Aroe Eimejera ji, kode, Aroe Eimejera meardu kurimode ji dukeje, umode inorudo. Mare paga karega, akore Pao Aroe Eimejera Onaregedu nure imi. 4 Nowu iwogu kigodureuge epadui i keje apodu emago pegare ji jamedu. 
Jesus biredu. 4 Meri jetui brae etoiadoda dupiji jii meri jogodu kae, boecore turorido moto jamedu boe joki. 4 Meri jogodu kejere Jesus kudu rakarewu padure boe kajeje, akore Eli, Eli, lamma sabactani. Du inodu jire akore Ioga, Ioga, kodiba are ipijido? Oino. 4 Awu bataru keje, ia jeture nonowuge egore Mako nure Elias bogai. 4 Kuri je ia emage ure tugeragu ia pobo meture tadaboeji, ure tugu ia kuru jirireboeto, ure bu ia ipo oto keje, ure raido toro ae, kuduwo ce. 4 Iage egore Pi ji! Pawo pagado tu Eliamode tugerabraredo jitu bogai. 5 Icare Jesus oiogwari rakarewu padure boe kajeje pugeje, nonore icare akurure. 5 Inodu kejere, Pao uwai kejewu aroia kurirewu ure tuwowuje oiagi, moto amagadure, toridoge ere tuiado. 5 Aroe eiaodoge ere tuiado, ia pemegareuge makareuge eewodure tuwi piji. 5 Duwuge ere tuiebu tuiao piji, icare eture nowu bakurirewu pemegareuto, Jesus jewodu rekodaji. 5 Toebatodure Jesus jiwu tugobaigarege mare nowu eimejera tuiordui moto amagadui mare nowu ure tudo boe jamedu boe jitu keje, emagore pui, tubagudu rakaguragarewu tabo, egore Boe jokodu rugadu awu imedu Aroe Eimejera Onaregedu reno. 
Jesus tugudui tori todu. 5 Ia areme eedure nono jamedu, taiwo tabo: cewu kodure Jesus apo Galiléia pijiwuge tuwo tugerabraredo ji. 5 Duwuge etada, Maria Madalena meture, Tiago more José etuje meture jamedu, Zebedeu ore etuje jamedu. 5 Meri rekodu tabo, ia imedu iei José cedu, oroe kurirewu, ia Jesus ure jorduwadowu, 5 jeemarure Pilato bogai, okwamagudure ji Jesus akurui marigudu du bogai. Icare Pilato ure makai. 5 Icare José ure tugeragu ji, ure aroia kigadurewu upodo apo. 6 Ure tugu ture tudugarege edo pemegado maigodu, tuiaromode ema tuwimodedu kejedu kejewuto. Du keje, ure ia tori kurirewu roto kororo jekai, ure bu je keje, dupijire uture. 6 Maria Madalena mare ia metago Maria, emugure nono puredu tu ji. 
Boe eetui Jesus meturewo jidu. 6 Barogwatore icare, cewu ere tugera pemegado pudui peta paru kaedu kejere, nowu baire eimejerage mare escribadoge ere tudo pui Pilato uwai kae. 6 Egore ji Cegimejera, cewiabuture cewu batararodu barikarewu je kimo tabowu bataru keje. Akore Meri pobe ma jewu metuia bokware dukeje iewodumode. 6 Kode, ia boe eetudo nowu meturewoji jii meri pobe ma awu metuia bokware du kae. Boe jokodu kare kare, ure jorduwadowuge eiwogumode ji ma, egomode jewoduie bireuge epiji, oinore egomode boe ewiegai du umode, awu batararodaereboe umode pugeje ma, kodumode nowu boetojiwu kori tubega tabo. 6 Icare Pilato akore ewadaru jipagi Tago tugobaigaregere, tare eetudo ji tameardae reore. 6 Eture rugadu, ekedure nowu meturewoji, ere kruca bu nowu tori keje ere tugobaigarege eedo keje. 

Jesus jewoduidu. 1Nowu Sábado rekodaji nowu semana boetojiwu meriji, Maria Madalena, mare metago Maria, eture toro meturewo kae. 2Boekarema, moto amagadu rakaguragare dutabore icare Pao o tupare turawuje baru piji ure nowu tori roto nowu meturewo je piji, ure tumugudo tu aogeje. 3Jere nono boe jeragudu reore, ukudae kigadure nono pobo akirirewu kigadure. 4Cewu tugobaigarege, tuiordui nowu inodu jitu keje emeardaere tuwimoduie tubagudu koia. 5Nowu tuparema, akore nowu aremei Tabagudu kaba! Iorduware taemaruie ure padure i padui pugajejedu kejewu Jesus bogai duji. 6Mugukare woe: jewodure cewu tagoi du reore. Mato, taerduwo ure tamudowo ji. 7Tamara tabo toro, ure jorduwadowuge ewogai, tagagodo ei jewoduie bireuge epiji. Kodumoduie tagododai Galiléia kae. Torore taerdumode ji pugeje. Oinore inagore tu tai. 8Icare eture meturewo piji tugimai dugu je dutabo, mare tuiegare tabo jamedu, eregodure ure jorduwadowuge etae nowu bakaru maiwu pemegarewu tabo. 9Nowu inodu keje kuri je, Jesus ure towadudo eegai, akore oino ei Itaregodu. Ere tuburedo ji, ere tubujodo taci jokorai, tui togwabi bureto dutabo. 1 Icare Jesus akore ei Tabagudu kaba. Toro, tamagodo iwiemagei etuwo Galiléia kae, torore eerdumode ii. 
Jeture Jesus meturewo jiwuge ewadararodu. 1 Nowu areme ekodui toro du tonaji, ia oebatodure jiwu ime eradu marigudu toro bakurireuto tuwo baire eimejerage ewie inoba boereduji. 1 Awugere icare ere tudo pui nowu boe codudoge ebo. Ere meriri maka inodu maku nowu tugobaigarege etai, egore oino ei. - 1 Tamagomode oino boe ji ure jorduwadowugeie etaregodure bogai boecoji tuwo reko tanudu tonaji. 1 Brae eimejera meardumode nowu inodu jitu keje, cemode butugudo, cemode taginorudo ia boe pegamode tai dupiji. 1 Icare nowu tugobaigarege ere tugeragu cewu makudure pudaiwu diieroji, eture toro tagowo nono tagoiagudu reore. Nowu batararodae ure taodo judeudoge ekao jii oino. 
Jesus ui towadudo ture jorduwadowuge eegaidu. 1 Nowu ure jorduwadowuge ei ikera pudogidure mito taci ikera awubowutowu, eture toro Galiléia kae, nowu Jesus akore tuduiagu kaewu tori rairewu kae. 1 Tuiordui jitu keje, ere tubujodo ji, du inodu tada iage emeartoru jokodukare. 1 Mare Jesus ure tuburedo ei, akore ei Ica: ro rakareboe mako rakareboe makudure inai baru tada, moto keje jamedu. 1 Kode tadudo toro moto jamedu boeji tai boe eerduwado dutabo, tamode etao pegodo Uo, Onaregedu, Aroe Pemegarewu ie tabo. 2 Eerduwado turowo nono imagore tai du reore. Ica! Iragojemode tagabo meri jameduji jii boe jameduji jii je. 

João Batista uwadodae. 1Pao baru tadawu Onaregedu Jesus Cristo o bakaru maiwu pemegarewu paru. Profeta Isaias o bapera keje atugododure oino: 2Ica, inure ino tupa utudo akododai, emare umode akawara pemegado. 3Iaboe mako padure boe matadu kajeje, akore Pagimejera utawara jetorodo, moto aoporu boe kororogodudo. 4Kodi icare João Batista je padure boe matadu kajeje tokituwai boe ji ewo tao pegodo ma, epemegawo, ero pegarewu pijidoduwo. 5Du kodi icare, Judéia kejewuge eiamedu boe, Jerusalém kejewuge eiamedu boe etu eture ae tumagowo ji; emagore turo pegareuji, dukejere ure etao pegodo Jordão po tada. 6João merure camelo biri metui pudui dutabo, ia kogure kajeje, okwagere bokokuadogei, moiawoei jamedu. 7Icare uwadodure, akore Ia kodu remawure ikoriwu imedu aregodumode iregodaji, duwu otoji icekare iwo bure tadawu iku kiwuje. 8Ire tagao pegodo pobo tabo, emarema, umode tagao pegodo Aroe Pemegarewu tabo. 
João Batistare Jesus ao pegodo. 9Boekimorema, nowu ia meri keje Jesus aregodure padure Galiléia kejewu bakurirewu iei Nazaré cedu piji. Icare ao pegododure João koia, Jordão po tada. 1 Icare ui tudawuje pobo pijidu tonajire icare jordure barui tuiado, Aroe Pemegarewu ui turawuje tui nono metugu reore dutabo bukeje duji. 1 Boe emeardure ia boe mako aregodui baru piji duji, akore Akire imeardu kurire jiwu itonaregedure aki awugejere ire imeardu kuriae jamedu boe bu. 1 Awu inodu otobiji, Aroere utudo toro boe mataduto. 1 Merire ikera pudogidure, iwure pudogidure, ikera pudogidure, iwure pudogidure ji nono, Aroe pegarewu podure ji nono, barege eedure apo, tupadoge eedure ji. 
Jesus uwadodae. 1 Icare braere João tugu baicoreuto, durekodajire icare Jesus uture Galiléia kae. Ure Pao o bakaru maiwu pemegarewu kuo, tagoi: - 1 Icare boe aregodure pudae, Pao o boe pemegarewu aregodu nure, icare tagodorogado tai, tameartorudo Pao o bakaru maiwu pemegareuji. 
Jesus ure jorduwadowu boetojiwuge ei pobe puibijidu. Tumerui Galiléia kejewu kuruga kurirewu okwai dutabore icare, jordure Simão ji, uwie André ji, ei buke barigu poboto duji, boekarema, kare ecebage rabodure emage. 1 Icare Jesus akore ei Tago itabo! Iwo tuwugerurudo imeiwugedo tagi. 1 Kuri je ere tugera ra tuwuge piji, ekodure apo. 1 Ekodure gu... Je dukeje, jordure Tiago, Zebedeu onaregeduji, uwie João ji, eedui ia ika tada duji, enure tugare pemegado tuwugeji. 2 Makore kuri etai. Eture tuo Zebedeu mugui tudugarege ebodu piji, ekodure apo. 
Jesus ui Aroe pegareuge ewarigu ia imedu pijidu. 2 Ere turemo Cafarnaum bakurireuto, icare, Sábado okwabiji, Jesus ure turemo sinagogato. Kejere ure boe eerduwado. 2 Eerdu moture nowu uwadodae ji, paga karega, ure eerduwado nono ia boe eimejerare boe eerduwadodu reore, mare escribadoge ereore karega. 2 Ica, nowu sinagoga tada ia Aroe pegarewu pegarewu metui tadawu imedu rakojere nono, du oiogwarire, 2 akore Inoba aromode cei, Jesus Nazaré kejewu? Akaregodure awo cewarigu boeto? Iorduware ai aroe Eimejera o imedu pemegarewu nure aki. 2 Mare Jesus akore ji Amago urugadu, atawuje nowu imedu piji! 2 Aror pegareure nowu imedu amagadudodu kuricigodo, tui toiogwari rakaguragado, tui tudawuje piji dutabo. 2 Boe eiamedu boe erore ta... Je, enorare jice woje, jice woje pui, egore Kabobao? Uwadodure boe maiwuji tui nono boe eimejerai pudumidu reore! Roiware tuwo Aroe pegareuge ewarigu jamedu, duwugere emeartorure bataruji! 2 Kuri je, akarure taodo moto jamedu boe kao, Galiléia oiei. 
Jesus ui Pedro ucarugo pemegagodu. 2 Ure tudawuje nowu sinagoga piji dukeje, uture Tiago apo, João apo, nowu Simão, André mage ewai kae. 3 Nowu Simão ucarugo padure tuba kamorewu keje tuwiri uru tabo. Icare emagore kuri ji inoba ure duji. 3 Ure tuburedo gu jice ji, ure tugeragu ieraji, ure tuera awogado iera tabo. Nowu inodu tonaji, biri uru akedure pi tuku je, dukejere ure enogwagedo. 
Jesus ui ia kogodureuge epemegagodu. 3 Meri rekodu tabo, meri butu rekodaji, ere kogodureuge eiamedu boe, Aroe pegareuge emedure tadawuge eiamedu boe, eto pui ae. 3 Nowu bakurirewu tadawuge eiamedu boe ere tudo pui nowu baiporo kae. 3 Ure makareuge epemegago tugogodae jamedu boe piji, ure Aroe pegareuge ewarigudu makaguragado: ukare egodo ia tago, eerduware ji kodi. Barogwatore icare jetadure barogwa kododumodedu otodai, icare ure tuiebu, uture boe makodureuto, nonore icare ure togwa kurido. 3 Du tonajire icare Simão jemarure bogai tumedage ebo. 3 Eerdure ji dukejere icare, egore ji Boe eiamedu boe eemarure awogai. 3 Icare akore ei Paduwo bakurirewu rogudoge etae, bakurirewu padu puredureuge etae, iwadoduwo toro jamedu; paga karega, nowu inodu bogaire itaregodure. 3 Kodure toro rugadu, uwadodure eno sinagogadoge etada, nowu Galiléia jamedu boe kao, tui Aroe pegareuge ewarigu dutabo. 
Jesus ure ia moci bare jiwu imedu pemegago. 4 Ia moci bare jiwu imedu uture ae, ure tubujodo ji, togwamagudui jitu dutabo, akore Akaidu keje, amode ikabi. 4 Jesus okudure apo, ure tugera raido jice ae, ure tugera bu keje, akore ji Itaidure. Kode, apemegago. 4 Nowu akoinodu tonaji kuri je, moci okware pi tuku je. Akurugudure taci je. 4 Jesus imadure kuri apo, akore ji tumago okori tabo 4 Amago kaba boe ewiegai, mare, toro! Sacerdote jordudo ai, ia akomearogu maku apemegagodu morice, Moisés bataru reore, apemegagodu koiaboe reore. 4 Mare nowu imedu uture kuri je, ure nowu inodu boedo taodo, du kodi icare Jesus roiwakare tuwo turemo tui towadudo dutabo bakurireuto. Rakojere bakujei, boe eragojekarewo keje. Boe eiamedu etu eture ae tu tu tubiji. 

Jesus ure ia meru bokwarewu imedu pemegago. 1Du kejere icare, Jesus ure turemo Cafarnaum bakurireuto pugeje, icare boe eerduware mugui tuwai kejeduji. 2Kodi icare boe ere tudo pui du makaguragare ae, kodi icare boe eroiwakare pu kujiagi nowu baiporoto. Icare uwadodure ewiegai. 3Icare boere ia meru bokwarewu imedu arego nono ae, oredure apowu ime ere pobe puibiji. 4Mare eroiwakare boe ekujiagi apo jice ae. Boekarema ere ia tugoda pawuje jice bai aoji, Jesus bukajeje. Ere bai ao jado, du poro jire ere nowu kogodurewu pa kamorewu rawuje apo baito. 5Icare Jesus, tuiordui nowu emeartorae rakarewu jitu keje, makore nowu pogora bokwareuji, akore Itonaregedu, iwudugugodure ai aro pegarewu jamedu boeji. 6Boekarema, ia escribadoge emugure nonodu egore pui 7Kodiba awu imedu akomode oino? Mako pega nure! Ioguduba umode boe ero pegarewu okwado? Pao baru tadawu tu je karega? 8Mare Jesus, tui emeardae pawuje dukeje, akore ei Kodiba tameardaere oino tawabo tada? 9Inoba ureuba biamodukare: imagowo awu pogora pegareuji iwudugugodure aro pegarewu jamedu boeji, oino ji, iarema inagowo ji aragojedo, akeragu apa komoreuji, amerudo, oino ji? 1 Aro, kode, taerduwawo Imedu Onaregedu ro rakarewu makudui aiduji (akore nowu pogora pegareuji). - 1 Imire inagoino aragojedo! Akeragu apa kamoreuji, toro awai kae! 1 Icare ure turagojedo kuri je, ure tugeragu tuba kamoreuji, uture boe eegai rugadu. Nowu boe eiamedu boe eebogodure, ere Pao akaru kurido tuiegare tabo, tagoi oino dutabo: - Paerdu kigodukare awu inodu reoreboeji. 
Jesus mare Levi. 1 Icare uture pugeje pobo maerewu okwa kae pugeje. Nowu boe makareuge ere tudo pui ae, ure eerduwado. 1 Boekarema, tumerui nono dutabore icere jordure Levi, Alfeu onaregedu, mugui braei toe moridodu ja ira kejeduji. Icare akore ji Ako itabo! Icare ure turagojedo taci je, kodure apo. 1 Du kejere icare, ia meri keje, Jesus ure tumugudo togwagewo nowu Levi uwai tada. Boere toe mori maku aiwu makareuge, mare ro pegareuge makareuge ere tumugudo apo, mugui nowu tudugarege ebodu apo, paga karega, kodure pudabowuge emagaguragare. 1 Icare fariseudoge eno escribadoge, tuiordui okwagei ro pegareuge ebo, ure tugeragu brae emori jiwuge ebo duji dukeje, egore ure jorduwadowuge ei Kodi icare, okwage nure ropegareuge ebo, publicanodoge ebo! 1 Icare Jesus tumerdui egoinodu jitu dukeje, akore Pemegareuge ewiapagakare jorubo kuru epa bogai mare kogodureuge u. Paga karega, itaregodure, mare imagowo pemegareuge ewogai karega, mare pegareuge ewogai. 1 Ia meri keje pugeje, João ure jorduwadowuge mare fariseudoge etodoroga nure pudui. Du kodire boe etaregodure ae tunorawo ji, egore Kodiba João ure jorduwadowuge mare fariseudoge etodorogare pudui, are jorduwadowuge rema, etodorogakare pudui? 1 Icare Jesus akore ei Kode, kodiba bakaru makudure aiwuge etodorogamode pudui, tugodui nowu iera makudure toreduje aiwu apo du tonaji? Nowu tugodui apo du tonaji etodorogamodukare pudui. 2 Ia meri aregodumode nowu tawujedumode epiji du kae, dukeje etodorogamode pudui. 2 Boe emodukare aroia maiwu kobo bu aroia codurewu poro keje; paga karega, aroia kobo maiwu umode aroia codurewu ia okwa rawuje piji, dukeje nowu mega pega jokodumode. 2 Boe emodukare parera kuru maiwu tugu pori codureuto. Boe eromode ino ma, nowu kuru umode nowu pori bowuje ma, rugadu okwamode. Mare parera kuru maiwu jamode pori maiwuce. 
Jesus ore Sábado rema. 2 Sabadore jiwu meriji, Pagimejera meru nure boepadoge ekao, dutabore, kodure apowu ure jorduwadowuge ere tugeragu ia trigo enari boeji. 2 Icare fariseudoge egore ji Akaiwodo! Kodiba erore oinono sabadore jiwu meriji, boe eromodukare ino jiwu meriji? 2 Jesus akore ewadaru jipagi Tamagokare Davi jiwu bapera atugoji, cewu tuge boire puduidu kodiboe keje, ema mare nowu metage? 2 Kode, ure turemo Pao uwaito, Pao bure joiage eimejera iei Abiatar cedu kodiwu keje, ure enogwa kuridodure tabowu amirewu kowuje, du tu Pao burejoiage emode kowuje, ure maku tumedage etai jamedu? 2 Icare akore ei pugeje Du kodire Imedu Onaregedu ore Sábado rema jamedu. 

Jesus ui ia iera birewu imedu pemegagodu. 1Ia kodiboe keje pugeje, Jesus ure turemo sinagogato pugeje; nonore ia imedu iera birewu muguradu nono. 2Icare (onare jiwuge) enoebatodure ji tuiorduwo iogomode ji sabadore jiwu meri kejedu bogai, togiru pegawo jitu bogai. 3Icare akore nowu iera bireuji Mato boiado. 4Icare unoragodure ei, akore Boe ero pemegamodukana, iarema boe ero pegamodukana sabadore jiwu meri keje? Boekana umode pu inorudo, iarema boekana umode pu bito? Mare emagokare. 5Du koiare ure tuioku okorido jice eiogi, kiarigodure tuiordui ewabo kugudukaduji, dukeje icare akore nowu imeduji Akera inogido. Ure tugera inogido, du tonaji, iera pemegagodure. 6Icare fariseudoge ere tudawuje nowu piji tumagowo herodianodogoei inoba turomode tuwo bito. 
Jesus uwadodui ika tadadu pijidu. 7Jesus ure tudawuje ture jorduwadowuge ebo nowu kuruga kae. Ia boe makareuge etaregodui Galiléia pijidu ekodure apo. 8Judéia piji, Jerusalém piji, Idumeia piji, Jordão okwa bakoboe piji, Tiro, Sidão oieiboe piji, ia boe makareuge etaregodure ae, tumeardui roboe jitu koia. 9Icare ure nowu ture jorduwadowuge eiagu ika kurirewu udo turugadu, nowu boe makareuge eiokawo tu tuwugeje. 1 Ure iage epemegagodu makaguragado, du kodire kogodureuge eiamedu boe ere tuburedo jice ji, tugera jetuwo ji. 1 Aror pegareudoge eerdui jitu dukeje ere tubujodo jokorai toiogwari tabo: - Aroe Eimejera Onaregedu nure aki. 1 Mako maere ei tumago okori tabo, ekawo boedo boe pa pudui. 
Jesus ui tugeragu ture jorduwadowuge ei pagera pudogidure pobe taci iwurekoto duji pudaedu. 1 Du kejere Jesus ruture ia torekodu ao kae, makore taidure jiwuge ewogai. Eture ae. 1 Ure togiegi etoiado jetumode pudabowugei, du ere ikera pudogidure pobe taci iwurekoto. 1 Umode etudo boe etae, ewadoduwo boe ji, tui ero raka maku etai ewo Aroe pegareuge ewarigu du bogai. 1 Ure togiegi awugei ikera pudogidure pobe taci iwurekotowugei Simão iei Pedro cedu. 1 Nowu Zebedeu onaregedu iei Tiago cedu, mare uwie João, duwugere ure eiedo.
Boiaruru Ore oino ei. 1 André, Filipe, Bartolomeu, Mateus, Tiago nowu Alfeu onaregedu, Tadeu, Simão Aiworewu. 1 Mare Judas Iscariote, duwu koiare ure maku. 2 Du kejere, ere tuiodo tuwugeje taci tuwai kae. Du kaere ia boe makareuge ere tudo pui ae pugeje, dukoiare eroiwakare tuwo boe kowuje jamedu. 2 Icare uwobe emeardui nowu inoduji dukeje, eture jice ae, tuwo tugeragu ji, paga karega, egore Aora bai bai nure. 2 Jamedu, cewu ure turawuje Jerusalém pijiwu escribadoge egore Aroe pegarewu meture tada. Aroe pegareuge eimejera koiare ure Aroe pegareuge ewarigu. 2 Jesus rema, ure edo tudo pui puae, icare makore ei awu bakaru tabo: - Inoba Aroe pegarewu romode tuwo Aroe pegarewu barigu? 2 Kode, ia jeture to moto kejewuge emode tudo tuginoi ma, eragoje raimodukare. 2 Jamedu, ia boe etuwobe emode tudo tuginoi ma, umode tudo pubiji, eragoje raimodukare jamedu. 2 Aror pegarewu umode tawogado pudui ma, umode tudo puibiji, du utumodukare todobiji, mare akedu rumode. 2 Iaboe iaboe eroiwamodukare tuwo turemo ia ro rakare imedu uwaito ciwoguwo ia oroeji tukai kogudo dukeje. Mare tui kogudo dukejere, eiwogumode oroeji uwai piji. 2 Boe jokodu jire inagomode oino tai ime ero pegarewu jamedu boe butugugodaemode, jamedu ewadaru pegarewu jamedu boe jamedu. 2 Mare cewu bataru pegare Aroe Pemegarewu jiwuge, butugugodaemodukare ji jii je, mare nowu ero pegarewu okwamodukare epiji jii je. 3 Jesus akore oino, mare paga tu je karega, egore Aroe pegarewu meture tada. Oino ji, dukoiare akoino. 
Jesus uwobe remawuge. 3 Uce aregodure uwiemage ebo, eedure toro baawadu keje, dupijire ere boe emagodo bogai. 3 Boekarema, boe makareuge eedure nono tumago tabo oiei du egore ji Ace rakojere nono baawadu keje awiemage ebo, eemaru nure awogai. 3 Icare akore ei Ioguduba imuga rema, ioguduba mageba iwiemagere emage? 3 Icare tui tuioku maedo nowu jeture pudabowuge eiogi dukeje, akore Imuga reo, iwiemage reo. 3 Cewu rore nono Pao aidu reorewu, nowu iwie nure ema, ituie nure ema, imuga nure ema. 

Ure boe a tuguwu jiwu bakaru. 1Jesus ure boe eerduwado pugeje kuruga kurirewu jipa keje. Boe makareuge ere tudo pui apo pugeje, dukoia ure taredo ika kurireuto, nowu pobo maerewu tada. Nowu boe makareuge eiamedu boe eedure nono moto keje pobo okwai. 2Ure kogado ewiegaiboe kuricigo, bakaru tabo. 3Akore: - Tawiapagado. Ure boe a tuguwu uture to boepato tuwu boe a tugu. 4Ui boe a tugu du tonaji, ia boe a buture awara okwai; kiege barege etaregodure, ere kowuje. 5Ia a buture toripegato, moto okwatorukarewu keje. Du a boture kuri je, paga karega, moto okwatorukare jitu kodi. 6Mare meri joku aregodure kuri je, kowudure, kidure kuri je ukwa bokware du kodi. 7Ia a buture botoguru, du botoguruto boture, ure cewu a boturedu bito, du enari bokware. 8Ia a buture moto pemegareuto. Ricodure, ure turugadu, enari boture, du ia aregodure trinta kae, ia aregodure sessenta kae, ia aregodure cem kae. 9Icare akore Biajarewu, meardumode. 1 Du keje icare, tuiedui tuginoi dukeje, nowu jeture oieiwuge, mare ure jorduwadowuge enoragodure ji inoba nowu bakaru jiba akoino. 1 Icare akore ei Taire boe biarewu Pao o boe pemegarewu kogadodure, mare okwacere awu inodu pijiwuge eire boe emagore awu inodu jameduji bakaru tabo. 1 Awu inodu tabo, etaiwore tuiorduka dutabo, emeardure tukai pawuje dutabo, tukai tubemegado, dukoiare ero pegarewu butugugodae bokware. 1 Icare akore ei pugeje Takare awu bakaru pawuje? 1 Ure boe a tuguwu ure nono ure Pao bataru aododurewu rema. 1 Cewu ia a buture awara kejedu ure nono cewu meardure Pao bataru jiwu, mare meardui jitu keje kuri je, Aroe pegarewu aregodure, ure tawuje piji. 1 Iage ere nono cewu a buture toripegatowu reore, tumeardui jitu keje ere tugeragu ji tuiegare tabo. 1 Mare ukwa bokware dukoia, ukwa rekare kao dukoiare, eroiwakare pudabo, icare ia boe pegarewu, boe etonare puiwu aregodure nowu bakaru koia ma, erore domi domi je. 1 Iage pugeje, a makudure etai botoguru tada: emeardure Pao bataruji. 1 Mare awu moto kejewu boe ero boe ego boe, boe ewiapagai toroe kurirewu bogaidu, boe emeardae pegarewu boe, ure inodu okwadu, dukoia otojiwu boe pemegarewu bokware. 2 Cewu a buture moto pemegarewu kejewu ure nono meardure bataru jiwuge, ere tugeragu ji, duwu otojiwu boe pemegarewu ure trinta, ure sessenta, ure cem tubemega tabo. 
Jorugu jiwu bakaru. 2 Akore ei jamedu Boe emodukana jorugu mugudo ruwobo kuda, iarema kamorewu kuda? Kode mugudodumodukare jorugu tumuga keje karega? 2 Ia jetu biadodurewu jamedu boe, jetu biadodumodukare. Nowu boe enogwa podure jiboe jamedu boe, awadudodumode jamedu. 2 Biajarewu meardumode. 2 Akore pugeje Tameardu awadudo tai nowu tameardure jiboeji. Tago boe remagudu reorere taremagudodumode jamedu, du kodumode gu tugori. 2 Oroerewu, ia makudumode pemega ai pugeje; ia boekare apowu, ure tu apoboe arudumode piji. 
Boe a boturedu jiwu bakaru. 2 Akore jamedu Pao o boe pemegarewu ure nono cewu imedu magai boe a roto ja ja toro moto joki reore. 2 Boecodure, undure, barogwa kododu tabore ure turagojedo. Nowu inodu tonaji, cewu ure tuguboe boture, ukadui boe pa dutabo. 2 Paga karega moto taobiji rugadure ure botudo, ure ira botudo, du a makaguragare cirato. 2 Icare, kidure dukeje, ure jepara to ji, mare paga karega, boe aregodure boewo tugeragu ji du kae du kodi. 
Mostarda a jiwu bakaru. 3 Akore jamedu kakoduwuba pamode remagu Pao o boe pemegareuji? Iarema kakoduwu bakaruba pamode jebato nowu inoduji? 3 Ure nono mostarda a biega reore du, tugudure dukeje, a biega rogu remawure areboe jamedu boe kori. 3 Mare a tugudu rekodaji, ricodure, kurire nowu tugudure nono boe jamedu boe kori, iturare tumaedo, du inodu koia, kiege barege ere tamudo utugu tada. 3 Ure Pao bataru kogado ei makarewu bakaru tabo, awuge ekodaji rugadu, uwo nono eroiwa reore bogai. 3 Makore ei, mare tu bakaru tabo. Mare nowu ture jorduwadowuge ei, ure jamedu boe kogadu tu tuginoi. 

Jesus ure pobo bakuru maerewu butugugo. 3 Nowu meri rekodu tabo, akore ei Pawo pagado toro bakowuto. 3 Boe eedui nono dupiji ere Jesus kodudo pudabo, nono tumagai du reorere, ika kurirewu tada. Ia ikadoge ekodure meji. 3 Nowu inodu tonaji, ia boe pegarewu ure tudowuje. Du kodiwu koia ure pobo barigu ika kurireuto, dukoia okorobadugodure pobo tabo. 3 Jesusrema padure ika kurirewu opo jaogwai, tunu tabo, tao kudawu keje. Ere jetadudo, egore ji Cegimejera, aromodukare gara gara cai pawogwagodure duji? 3 Icare ure turagojedo, makore bakuruji, makore pobo maereuji, akore Ieripo! Urugadu! Icare bakuru akedure, boe moturewu nure pugeje. 4 Icare akore ei mure, tabagudu remawu radure. Tameartoru bokwa kimo rabodu! 4 Enogorobadure tubagudu koia, egore jice woje pui Kakoduwu imedubao? Duwu bakuru, pobo maerewu emeartorure bataruji? 

 Aroe pegareuge emedure tadawu imedu. 1Ere pagado kuruga okwa bakowu kae, Gerasa kejewuge eno moto kae. 2Ei turawuje ika kurirewu piji dukeje kuri je, ia imedu Aroe pegarewu metui tadadu ure tuiebu bireuge eiao piji, kodure jice Jesus togi. 3Mugu mugure aroe eiao kao, boe eroiwakare tuwo ieragogudo, jamedu meriri iku tabo karega jamedu. 4Ica, boe erore ino ji, mare ure rugadu kado kado, iaboe iaboe eroiwakare ji. 5Boe jameduji, meri jameduji meru merure bireuge eiao kao, tori rairewu boe kao, toiogwari tabo, tui togorido tori boe tabo. 6Boekarema, tuiordui Jesus ji jaegiri dukeje, rekodure jice togi, ure tubujodo ji, makore ji toiogwari rakarewu tabo. 7Akore: - Kaba jiba akaidure ii, Jesus, Aroe Eimejera baru tadawu Onaregedu? Inogwamagudu nure ai Pao ie tabo, arokaba ia aro ii! 8Paga karega, Jesus akore ji Aroe pegarewu pegarewu, atawuje nowu imedu piji. 9Du kejere Jesus unoragodure ji: - Inoba akiere? Akore Ikiere makareuge, oinodu rema, cemagaguragare kodi. 1 Enogwamagudure ji ukawo tuwarigu nowu tumugurewo piji. 1 Boekarema, jugoreuge enogwagere nono torekodu parugajeje. 1 Icare nowu Aroe pegareuge emagore ji, enogwamagudure ji, egore Cedudo jewu jugoreuge etae, cewo cedugu eto. 1 Jesus udo ino rugadu. Kodire Aroe pegareuge ere tudawuje, ere tudugu jugoreuge eto. Nowu makareuge ei 2. 0 cedu, ere tuwarigu pobo maereuto, ewogware poboto, ewire. 1 Icare cewu jeture nowu jugoreuge eiwuge, eregodure, ereadodure nowu boerewoji nowu bakurirewu tada, oiei jamedu. 1 Icare ere tuburedo jice Jesus ji, eerdure cewu Aroe pegarewu meture tadawu mugui tu, ukudawu aroia padui kejeduji, du kioroi tu je duji, emaia cewu Aroe pegarewu makareuge emedure tada. Icare epagudugodu ure tubodo ebo. 1 Jordureuge enogwa jeture nowu Aroe pegarewu meture tadawu jiboeji, nowu jugoreuge eiboeji jamedu. 1 Kodi icare nowu boe enogwamagudure ji uwo turodo oino nowu eno moto piji. 1 Ui taredo ika kurireuto du tonaji, cewu ure Aroe pegareuge etawuje pijiwu imedu aregodure mato ae, togwamaguduwo ji umode tugodudo apo du bogai. 1 Mare Jesus akore ji Umodukare ino. Atumode awai kae, toro awobe etae, areadoduwo Pao ro pemegarewu kurireuji, inoba okudure akabo duji ewiegai. 2 Kodi icare uture, icare readodure nowu bakurireuge etada Jesus ro pemegare puduiboe jamedu boeji. Kodi icare nowu boe erore ta... Je. 
Jairo okwamagudae. 2 Jesus ure pagado bakowu kae pugeje, dukeje boe makereuge ere tudo pui ae pugeje. 2 Mugure pobo maerewu okwai, dukeje, sinagoga kejewuge ia eimejera iei Jairo cedu, kodure ae, ure tuwarigu jice bure paru. 2 Okwamagudure ji, akore Itonaregedu aredu okwa puredugodu. Mato, awo akera bu keje ma, bi kawo, mare jewo pugeje. 2 Jesus kodure apo, boe makareuge ekodure apo tuioi tu keje dutabo. 2 Kode, arire turopegado ia aredu jitu, jorui ikera pudogidure iwurekoto pobe taci jedu, muguradu nono. 2 Jiwo kuricigore jorubokuru epage brae ekera keje, tui toroe jamedu maku etai dutabo, tuiordukai tu tugiwaripomodedu bogai, mare tubegagodui gu gu je duji. 2 Tumeardui Jesus akaru jitu keje, kodure jice rekodaji, boe makareuge ekao, icare iera jeture ukudaeji. 2 Akore pudui taobiji Ikera jetumode ukudae okwa roguji ma, ipemegagodumode. 2 Nowu inodu tonaji kuri je, nowu epae akedure taci je, ure boe pa tuie turugadu duji. 3 Du tabore icare Jesus ure boe pawuje kuri ia turo rakareuie tudawuje tubiji duji. Ure tuie kirimi nowu boe ji, akore Ioguduba iera jeture ikudaeji? 3 Nowu ure jorduwadowuge egore ji Aerudu nure oino awu boe makareuge eioi tu awugeje duji, mare du inodu tabo anorare: - Ioguduba iera jeture ii? 3 Icare ure tuiemaedo toiei tuiorduwo ioguduba ro oinodu bogai. 3 Kode, nowu aredu tamagadui tubagudu koiadu tabore, jorduware inoba boeie pudui duji, ure tuwarigu jice bure paru kae, icare readodure biegai boe jokoduboe remawu jameduji. 3 Icare Jesus akore ji Itonaregedu, ameartoraere akinorudo. Toro boe pemegai ai dutabo. Akogodae jamedu boere tuwuredo. 3 Mako kimo oinodu otoi, ia aregodure sinagoga kejewuge eimejera uwai piji, tagoi: - Akonaregedu nogwaredu rogu bire; kode kodiba amagomode pagimejeraji kimo? 3 Jesus, tumeardui inodu jitu keje, makore sinagoga kejewuge eimejeraji, akore Apagudu kaba, mare ameartorudo tu je. 3 Ukare iaboe iaboe ekodudo pudabo, mare Pedro, Tiago, uwie João, tu je. 3 Taregodui sinagoga kejewuge eimejera uwai kae dukeje, jordure boe ekodui jice woje, jice woje, toragudu tabo, tui maidodu tabo duji. 3 Icare ure tuiodo eto, akore ei Kodiba awu boe enoiogwarire oino? Etoragudure oino? Nogwaredu rogu bika, unudu nure. 4 Mare enogwarigodure ji. Icare ure boe eiamedu boedo tudawuje nowu piji, ure tugeragu uoji, uceji, ure tugeragu cewu pudabowugei, ure turemo ebo. 4 Ure tugera kogudo nowu nogwaredu rogu iera kajeje, akore ji Talita kum. Nowu akoinodu ure oino: - Nogwaredu rogu, inagore ai aragojedo. 4 Nowu inodu keje kuri je, nowu nogwaredu rogure turagojedo, icare merure (O joru buture ikera pudogidure iwure awubowuto pobe). Nowu jeture apowu boe epagudugodu kuricigore. 4 Ure tumago okorido nowu boe ji akore ei emago kaiagu iaboe iaboe ewiegai. Icare akore eiagu okwagedo. 

Jesus rakojei Nazaré kejedu. 1Du kejere uture nowu piji to moto kae, ure jorduwadowuge ekodure apo. 2Sabadore jiwu meri aregodure dukeje, ure sinagoga kejewuge eerduwado pugeje. Makareuge ewiapagare du eebogodu kurire tuieroi ta je dutabo, egore Kaiba awu inoduboe aregodure ae? Inoba kodiba awu ro pemegarewu kurirewu padure iera keje? 3Cewu ira epa onaregedu karega? Uce karega Maria rema? Tiago, José, Judas, Simão etuwie karegao? Utuiemage emugukare woe cedabo? Ekare boe pawuje kakoduwuba. 4Mare Jesus akore ei Ia bakaru pemegarewu epa, barigudure pudui to moto keje, tuwobe etada, tuwai keje tu rugadu. 5Roiwakare tuwo ia turo pemegarewu kurirewu kuo nono. Ure ia kogodureuge enowaroi tu je du epemegago, tui tugera bu ewugeje dutabo. 6Jerore ta, emeartoru bokware duji. Kodure jice, kodure woje, tui boe eerduwado dutabo. 
Apostolodoge emaragodae. 7Nowu kodi, makore ture jorduwadowugei, ure edo pobe tu tu tu, ure ero raka maku etai Aroe pegarewu dogei. 8Akore ekaiagu iaboe iaboe reko awaraji, mare tu ioto rugadu. Amirewu karega, kodorabo karega, diiero metui tugajejewu tadadu karega jamedu. 9Ewure tadawu kaiagu jamedu, mare ewurekia kejewu tu rugadu. Ekaiagu tugudaedo pobe pudui. 1 Akore ei jamedu Tamode taremo ia baito dukeje, taedu rugadu tu nono jii tadu kae. 1 Ia boe eeda keje boe emodukare tugeragu tai, ewiapagamodukare tai ma, tadudo nowu piji, tawure jukodo moto uruguduji, uwo nono inodu padui eporu kejedu kodiwore. 1 Icare eture, enogituware boe ji boe etodorogawo pudui. 1 Ere makarewu Aroe pegareuge ewarigu, ewarigu, eiogore makarewu kogodureugei boe kaguru tabo, du ere epemegago. 
João Batista biredu. 1 Brae eimejera Herodes meardure boe emagoi Jesus jituji, du ie kurigoduie ure duji. Icare akore pudui João Batista jewodure bireuge epiji, nowu inodu koia, ure turo pemegarewu kurirewu towuje. 1 Iage egore Elias reno. Iage egore Ia tumedage ereoreo profeta reno. 1 Herodes, tumeardui nowu inodu jitu keje, akore pugeje João, cewu ire itoru kadowu reno, duwu jewodure. 1 Paga karega, emare ure João ieragogudo meriri tabo baicorewu tada, Herodiades tuwie Filipe oreduje, du apore mugure, dukoia. 1 João makore Herodeji: - Ukare turugadu amuguwo awie oreduje apo. 1 Du kodire Herodades kodu kagirire ji, aidure tuwo bito, mare roiwakare. 2 Paga karega, Herodes meartorure João ji kodi, jordure imedu pemegareuie ure ema duji, iera brarere ji, meardui mako jitu keje uredugodure pudui, mare du inodu tabo biapagare ji taidu tabo. 2 Mare ia meriji o joru buture jiwu aregodure du jire Herodes ure tuwai kejewu brae eimejerage, mare Galiléia kejewu brae kurireuge enogwagedo tuwai tada. 2 Herodíades onaregedu aredu aregodure mato turerui nono du kae. Herodes mare metage eegare kuricigore ro oinoduji. Icare nowu brae eimejera akore Akogwamagududo ii akaidumode jiboe bogai, imode maku akai rugadu. 2 Ure tuwadaru maku oino: - Akogwamagudumode ii bogaiboe jamedu imode makai, ino moto umode jamedu dukeje, imode kado oiado akai. 2 Ure tudawuje tunorawo tujeji: - Kaba bogaiba inogwamagudumode? Uce akore Akogwamagududo João Batista aora bogai. 2 Tui turemo kuri je dukeje, ure bie taidure jiboeji, akore Itaidure kuri je awo João Batista aora makinai. 2 Icare brae eimejera kiarigodure tu je, mare tui tuwadaru maku dukoia, jamedu nowu tumedage eigoia, aidukare tuwo turodo oino nowu inodu piji. 2 Kuri je ure ia utugare torigarai utudo toro João Batista aora bogai. Du uture tui João Batista itoru kado baicorewu tada du kae. 2 Ure aora reko mato upe eworewu tabo, ure jodo tuku nowu aredu rogu keje. 2 Nowu Joãore jorduwadowuge emeardure inodu akaruji, dukejere eture toro bogai. Ere tugu ia aroe eiaoto. 
Jesus ui boe makareuge enogwagedo. 3 Apostolodoge ere tugirimi jice Jesus ae, ereadodure biegai tuiordure jiboe jamedu boejei, ture boe eerduwado jiboe jamedu boeji. 3 Akore ei Mato, nowu boe epiji, tagamudo tu jao. Mare paga karega, boe eture toro, ekodure mato du emagaguragare, dukoia apostolodoge eroiwakare tuwo iaboe rogu boe kowuje. 3 Icare eture ika kurirewu tabo ia boe biarewu kae epiji. 3 Mare boe eerdure etuieduji, dukoiare ia makereugere boe pawuje kaiba ekodumodewoji, du kodi icare bakurirewu jamedu boe piji boe eture tuwure tabo cewu ekodurewo kae, etaregodure boetoji etododai. 3 Icare, tui tudawuje ika kurirewu piji dukeje, Jesus jordure nowu boe makareugei, okudugodure tu ebo, mare paga karega, ere nono boe eetukare jiwu ovelhadogere kodi. Ure eerduwa makaguragado. 3 Meri jogodu remawu kejere, nowu ure jorduwadowuge etaregodure ae, egore ji.
Boe eedukare woe, meri rekodu nure. 3 Akimadudo ebo, etuwo, ewo iaboe rogu aru tugeje, ia boe emugu puredure boe kae, ia bakurirewu mugu puredure boe kae. 3 Emarema, akore ei Tagi rugadure tamode enogwagedo. Icare egore ji Kode, kakoduwu meriri tabo cemode akirodo amireuji ekeje? 3 Icare unoragodure ei: - Inoba amireure tagabo? Tagado bogai. Eerdure ia roguji dukeje egore ji Ure ikera awubodure, kare kugure ere pobe tu je jamedu. 3 Makore emagoiagu boe ji ewo tumugudo boebutu keje etodui pui tu tu tu je dutabo. 4 Etodure pui, epadure cem keje, cinquenta keje tu tu tu je. 4 Icare ure tugeragu cewu amirewu rogui ikera awubodure tu je duji, mare cewu kare kugurei pobe tu je duji, icare tui tuioku awogado baruto, ure togwa kurido tabo, ure tugera bu taci keje, ure maku nowu ture jorduwadowuge etai ewo pedo toro boe etai, ure kare kugure ei pobe tu je du pedo boe eiamedu boe etai jamedu. 4 Eiamedu boe enogwagere, enogwa amogodure. 4 Jetu ona kimore amirewu kobo, kare kobo, ure kododoge ei ikera pudogidure pobe taci ikera awubowutodu enogorobadudo. 4 Ure nowu amirewu kowujewu ime ere cinco mil. 
Jesus merui pobo aoji. 4 Nowu inodu akedu keje kuri je, ure cewu ture jorduwadowuge edo taredo kuri ika kurireuto etaregoduwo jice pobo bakowu kae tododai, Betsaida jokorai. Eiagejere icare unure cimadudo boe ebo. 4 Cimadui boe ebodu akedu keje kuri je, ure turodo oino ia torekodu ao kae, nonowo ture togwakurido. 4 Boecoji ika kurirewu mugure kuruga oiadoda, ema mugure tuginoigodu woje moto keje. 4 Tuiordui icai emedugodui traiga tabo, bakuru okwace pega dukoia, utue etae boeco oia keje, tumerui pobo maerewu aoji dutabo. Ure turodo nono ure tugodumodedudo jice emegi jice ekori. 4 Emagerema, tuiordui Jesus merui pobo aoji dukeje, emeardaere ia aroeie ure ema duji, icare enoiogwarire. 5 Paga karega, eiamedu boe eerdure ji, dukoia epagudugodure. Mare kuri je makore ei, akore Tamorora amagadu kaba, tabagudu kaba, imire iro oino. 5 Ure taredo etae ika kurireuto. Icare bakuru akedure. Icare jamedu boe epagudugodu rakaguragare. 5 Paga karega, ekare boe pa cewu amirewu kodiboe jitu koia, ewabo raka remawu nure du kodi. 
Jesus ure boe epemegago Genesaré moto keje. 5 Ere ika kurirewu jodo jice bakowuto, etaregodure Genesaré moto kae. 5 Ui taredo ika piji dukeje kuri je, ere boe pawuje ji. 5 Kodure nowu moto jamedu boeji, du tonaji, boe ere kogodureuge erego erego jice boe egore rakojemodewo kae. 5 Cewu kodumodewu jamedu boe kae, baboturogu rabodu, bakurireuge kugure rabodu, bakurireuge rabodu, boe ere kogodureuge ewu ewu toro ba oiagi, enogwamagudure ji uwo tudo tugera jeto toi ukudae okwaji tu je. Kode, nowu iera jeture Jesus ukudae okwajiwuge eiamedu boe epemegagodure. 

Judeudoge ero. 1Fariseudoge mare ia escribadoge etaregodure mato Jerusalém piji, ere tudo pui Jesus oiei. 2Eerdure ia ure jorduwadowuge ei amirewu kowuje tukai tugera kabi dutabo duji. 3Paga karega, nowu fariseudoge, judeudoge eiamedu, ekedu kimoi mariguduwuge eroia jitu koia, enogwagemodukare tukai tugera kabidu pemegado dukeje. 4Jamedu, tui tugirimi boe enoroe epa bororo piji dukeje, enogwagemodukare tukai taimo dukeje. Ekedure kimo ia turo makarewu padui pumekeje duji, tui ruwobo meriri, atu meriri kabi jamedu. 5Du kodire fariseudoge, escribadoge enoragodure ji, egore Kodiba awu are jorduwadowuge ekedukare mariguduwuge eroji, mare ere amirewu kowuje tukai tugera kabi dutabo? 6Icare Jesus akore ei Boe jokodu jire Isaias akoino tai, ro biadodureuge! Akore. Awu boere ikurido mare togwa tobo mitotu rugadu, mare ewaborema mugu jaegirire ii. 7Paga tu je ere ikurido, tui boe eerduwado boe eroji boe egoji tu je dutabo. 8Tare Pao ui boe eroiagudu perodudo pudui, tagedui taomage eroia jitu tabo. 9Jesus ure oto tawuje gu gu pugeje, akore Boe jokodure tare Pao o boe eroiagudu pijido, tawo taroia udo pudumi tuku je du bogai. 1 Kode, Moisés akore ao kurido, ace kurido. Akore jamedu cewu mako pegare tuo jiwuge, tuje jiwuge eiamedu boe bitodumode. 1 Mare tagi tagagore ia boe egomode tuoji, tujeji imode ikerabraredo tai taboboe, ire maku Pao ai. 1 Kode nowu inodu kejere icare takare udo tugerabraredo tuoji tujeji pugeje. 1 Tanure Pao bataru okwado tagedui taro jaoboe jitu tabo. Du inodu reorere tare ia taro makado kimo. 1 Icare makore nowu boe makareuge ewogai pugeje, akore ei Tawiapagado ii taiamedu tabo, tado boe pa. 1 Iaboe iaboe remodumodukare imeduto tuwo imedu rorogodudo. 1 Jorduwa rakarewu ure boe pa boe ewadaru kajeje. 1 Du keje icare, tui nowu boe etudo nowu piji, ure turemo baito. Du keje nowu ure jorduwadowuge enoragodure ji inobadu jiba akoino nowu bakaruji. 1 Akore ei Tagi jamedu taerduwa bokwa remawu radure? Takare pawuje ure turemo imedu toboe umodukare rorogodudo duji? 1 Paga karega, remodukare uwaboto kodi, mare kodumode toro oiado, nowu piji utumode tudawaraji. Nowu inodu tabo, ure boe edo boe pawuje boere koboe jamedu boe pemegaie. 2 Icare akore pugeje Kode, ure tudawuje imedu pijiboe, koiare ure imedu rorogodudo. 2 Paga karega, ime ewabo oia pijire, eerudae, emeardae pegarewu ure tudawuje, ime ero pegarewu, eiwogu, ei pu bitodu, 2 eerebari, etagemo pegarewu, ekodu kagirii puidu, ei pu je kuri pagado, imedu redugodui puidu, imedu kori barikare tumedageidu, imedu mako pega kigodure tumedageidu, ocaro barikare puduidu, imedu aora okwa kigodure boeto boe, 2 Awu boe pegarewu jamedu boe ure tudawuje imedu piji, dukoiare ure imedu rorogodudo. 
Siro Fenícia kejewu aredu. 2 Du keje icare, tui tugera ra nowu moto piji dukeje, uture toro Tiro, Sidnia kae. Ure turemo ia baito, aidukare boe eerduwawo taregodui nono duji, mare roiwakare tuwo tuwiado. 2 Paga karega, ia aredu, Aroe pegarewu meture onaregedu tadadu, kuri tumeardui rakojei nono duji dukeje, ure turemo, buture bure paru. 2 Awu aredu jodeurodo karega ure ema; Siro Fencia kejewudo nure ema. Icare okwamagudure ji uwo Aroe pegarewu barigu tonaregedu nogwaredu rogu piji. 2 Jeus akore ji Boe etorere boere enogwagedo jao, mare paga karega, boewo amirewu aru tore epiji bariguduwo arigaodoge etaedu ukare turugadu. 2 Mare nowu aredu akore Boe jokodu, ikimejera, mare jamedu arigaodoge kugure eedui ira kudadu, ere boe etore eke amirewu koborogu butui moto kaedu kowuje jamedu. 2 Icare Jesus akore ji Awu awadaru koia, toro! Aroe pegarewu re tudawuje akonaregedu piji. 3 Icare ure tugirimi tuwai kae, jordure tonaregedu aredu rogu padui tuba kamorewu keje duji. Aroe pegarewu radu tudawuje piji marigudu. 
Jesus ure ia imedu biaja bokwarewu bataru bokwarewu pemegago. 3 Icare Jesus uture pugeje moto okwa joi Tiro keje dupiji, kodure Sidônia kori taci Galiléia kejewu pobo maerewu kae, Decápole o moto oiado. 3 Icare ere ia biaja bokwarewu bataru bokware imedu reko toro ae, togwamagudu tabo ji uwo tugera bu keje. 3 Icare Jesus ure tugeragu ji mato boe epiji, ure tugerako tugu biajato, tui todoguru to tugerakoto dukeje, ure tugerako bu eru keje todoguru tabo. 3 Ure tuioku awogado baruto, ure ake tawuje, akore fata! Nowu akoinodu ako nure oino aiado! 3 Nowu inodu tonaji kuri je, biajare tuiado, eru ure tugiwuje, icare mako pemegare. 3 Icare Jesus akore boe ji emago kaiagu iaboe ewiegai. Mare akoi boe emago kaiagu du reore inodu tonaji, ereadodu kuri remawure inoduji. 3 Tuiebogodu kuri gu gu je dutabo egore Ro pemega remawu nure boe eiamedu boeji. Ure biaja bokwareuge emeardudo, ure bataru bokwareuge emagodo jamedu. 

Jesus ui boe ji 4. 0 cedu enogwagedo. 1Nowu du kodi boe makareuge ere tudo pui apo pugeje, mare emode ko boe bokware. Du kodi icare Jesus makore ture jorduwadowuge ewogai, akore ei 2Inogudure awu boe ebo, icare merire pobe ma jewu metuia bokware eroi itabo dukeje, mare eke bokware. 3Imode etudo tuwai kae tukai boe ekowuje dutabo ma, ekugudugodumode awara kajeje. Ica, kode, iage etaregodure jaegiriboe piji. 4Icare nowu ure jorduwadowuge egore ji Kode, inoba ioguduba umode ekuredudo amirewu tabo woe boe matadu tada? 5Icare unoragodure ei: - Inoba amirewu rogure tagabo? Egore. - Ure ikera awubodure pobe taci ikera awubowuto. 6Kodi icare akore boe eiagu tumugudo moto keje. Ure tugeragu nowu amirewu roguji, ure togwakurido tabo, ure tugera bu kajeje taci je, ure maku toro nowu ture jorduwadowuge etai, emagewo ere pedo toro boe ji, ere maku boe etai. 7Ia kare kugurere tu jamedu, du ure togwakurido tabo, ure edo pedo toro boe ji jamedu. 8Icare boere kowuje, ekuredure, enogwa amogodure, jetu kimore tuiagejewu ure kododoge enogorawu ikera awubodure pobe taci ikera awubowuto. 9Okwagereuge emode quatro mil. Nowu inodu akedu keje, Jesus imadure ebo. 
Du kejere icare ure taredo ika kurireuto nowu ture jorduwadowuge ebo, uture Dalmanuta moto kae. 1 Fariseudoge etaregodure ae tui tagokogado jitu tabo, enogwamagudure ji uwo ia turo kurirewu kuo. 1 Jesus rema, tui ake ta tuwabo tada, akore Kodiba oinowu boe enogwamagudure nowu inodu bogai? Boe jokodu jire inagomode oino tai: umodukare ino etai. 1 Icare uture epiji ika kurirewu tabo toro pobo maerewu okwa bakowu kae. 1 Boekarema, ewiagodu radu tuwo amirewu towuje pudabo dupiji. Ika kurirewu tada, amirewu rogu rabodu mito tu je. 1 Jesus akore ei Taerdu rakado, taeku jado, tameardu awadudo tai fariseudoge eno barodudodae boeji, Herodes o barodudodae boeji. 1 Icare emagore jice woje pui oinoie akoe amirewu bokware kodi. 1 Jesus ure boe pawuje, akore ei Kodiba tameardaere imagoie oinoduji amirewu bokware dukoia? Takaradu taeku tugu, takare inodu pawuje? Kode, tawabo raka remawu rabodu ure! 1 Taekure taerduwo, mare taerdukare? Tawiajare tamearduwo, mare tameardukare? 1 Cewu ii amirewu ikera awubodure tu jedu pedo boe ji cinco mil cedu jidu, inoba kodore tare tageragu jiwu jetu onare kimo tuiagejewu tabo? Egore. - Ure ikera pudogidure pobe taci iwurekoto. - 2 Ica, kode, cewu ii amirewu ikera awubodure pobe taci ikera awubowutodu pedo toro boe ji quatro mil ceduji dukeje, inoba kodore tare awogado jetu onarewu tabo? Egore Ikera awubodure pobe taci ikera awubowuto. 2 Jesus akore ei Mure, kodiba takare boe pawuje roga? 
Jesus ure ia Betsaida kejewu joku bokware pemegago. 2 Jesus aregodure Betsaida kae, dukejere brae etaregodure mato ae ia joku bokwarewu apo, enogwamagudure ji uwo tugera jetudo ji. 2 Icare ure tugeragu nowu joku bokwarewu ieraji, ure reko toro ewororo piji, ure todoguru bu joku keje, dutabore icare unoragodure ji: - Aerdure iaboe boeji? 2 Ure tuioku awogado, akore Iordure ime emerui nono iguru meru reore duji. 2 Du keje icare, Jesus ure tugera bu joku keje, dutabore icare kuri je jordure, pemegagodure. Du kodire aiwo pemegare jaegiri. 2 Ure utudo toro tuwai kae, tagoi oino ji dutabo: - Akaba aremo bakurirewu roguto. 
Pedro meartorae. 2 Jesus uture ture jorduwadowuge ebo toro Cesaria kejewu baboturogu boe kae. Awara keje unoragodure ei: - Ioguduba boe egore uie imi? 2 Nowu ure jorduwadowuge egore ji Iage egore João Batistaie ure aki, iage egore Eliaie ure aki, iage egore ia profeta boeie ure aki. 2 Kodi icare Jesus unoragodure ei: - Kode, tagi, inoba tagagore ii? Icare Pedro akore Akire Cristore aki. 3 Icare makore ei, tumago okori tabo, emago kaiagu boe ewiegai kakoduwuboeba ure pudumi duji. 
Jesus akoi tuwiji, tuiewudu jidu. 3 Icare makore ei, akore Imedu Onaregedu jiwododu kuricigo rumode; boe codudoge, sacerdotedoge, escribadoge, erumode barigududo pudui, bitodudodu rumode, mare meri pobe ma awu metuia bokware dukeje, jewodumode. 3 Makore ei tuwadaru awadu tabo rugadu. Kodi icare Pedrore turodo gu woje apo tuginoi, akore ji, ukawo ino. 3 Mare tui tugirimi dutabo, aiwore nowu ture jorduwadowugei, dutabore makore Pedro ji, akore Aiaedo ii, Aroe pegarewu, mare paga karega, nowu ameardaere jiboe ukare nono Pao jiboere, mare ime eiboe. 3 Du keje icare, makarewu boere tudo pui apo, nowu ure jorduwadowuge ebo. Icare akore ei Iaboe etaidumode tugoduwo itabo dukeje, emode tubijido toro, enoredumode to cruz tabo, itabo. 3 Icá kode, cewu aidure tuwo cinorudo tuwimodedu pijiwu, okwamode rugadu, mare cewu bimode iwugejewu, ino bataru kejewu, umode cinorudo, jemode rugadu. 3 Paga karega, imedu omode moto jameduce, mare bimode piji ma, inoba umode? 3 Kaboba imedu umode maku tuiedodu jipagi? 3 Paga karega, umode tubogurudo ice, awu iwadaru cewuge awu ropegarewu boe eegai ma, jamedu Imedu Onaregedu umode tubogorudo ece taregodui Tuo o boe pemegarewu keje to tupadoge ebo dukeje. 

1Akore jamedu: - Boe jokodu jire inagomode oino tai awu jeture oino woewuge ia tagi tawimodukare taerdukai Pao o boe pemegarewu ro rakarewu jitu keje. 
Jesus ui tudo tuginoidu. 2Meri ikera awubodure mito taci ikera awubowuto dukeje, Jesus ure tugeragu Pedro ji, João ji, Tiagoji, pudabo, uture ebo ia torekodu rairewu kae. 3Du kejere icare ure tudo tuginoi eegai. Ukudae jeragudure, woe awu moto kejewu iaboe iaboe kigadumodukare nono ukudae kigadu reore. 4Elias, Moisés, ere towadudo eegai tumagoi Jesus jitu tabo. 5Icare, Pedro akore Cegimejera, pemegare pagai paeduwo woe. Cemode baido pobe ma awu metuia bokware awaimode ia, Moisés uwaimode ia, Elias uwaimode ia. 6Mare jorduwakare tumagore jiboeji, epagudu kuricigore dukoia. 7Icare ia boetugu ure tudowuje, tugure ei. Icare nowu boetugu piji ia boe bataru aregodure: - Imeardu kurire jiwu itonaregedu reo tawiapagado ji. 8Du kodi icare ere tuiemaedo toiei, mare eerdukare boeji, mare tu Jesus ji tu rugadu. 9Icare ere turawuje nowu torekodu joki, dutabore icare Jesus akore ei emago kaiagu boe ewiegai tuiordure jiboeji jii Imedu Onaregedu jewodui bireuge epiji du kae. 1 Ekedu rakare nowu bataruji tunorai pui dutabo inoba jiba rakuduie boe ewodui bireuge epiji du rema. 1 Du kejere icare enoragodure ji, egore Kodiba fariseudoge, escribadoge egore Eliaie aregodumode boetoji? 1 Akore ei Elias aregodumode boetoji tuwo boe jamedu boe edo turugadu du bogai. Kode, kodiba bapera atugododure imedu Onaregedu jiwo kuricigomode, barigududodumode pudui duji? 1 Mare inagomode oino tai jamedu Elias aregodure marigudu, erorerure ji taidu reore, nowu bapera atugoi jitudu reore. 
Jesus ure ia negedurogu pemegago. 1 Inodu rekodaji, ure tuburedo jice ture jorduwadowugei, icare jordure boe makareuge, escribadoge, emagoi jice woje jice woje eiduji. 1 Nowu boe eiamedu boe tuiordui taci Jesus jitu keje, eregodure togi, tugimaduwo ji. 1 Icare unorare ei, akore Kaboba jiba tagagoino ei? 1 Du keje icare ia nowuia imedu makore ji, akore Cegimejera, ire ia Aroe pegarewu bataru bokwarewu meture tadawu ia itonaregedu arego mato awogai. 1 Tui tubodo apo dukeje, ure barigu motoji, ja otaro aregodure, o akore kr kr kr pui, ure jamedu boe rakaguragado. Imagore awu are jorduwadowuge ei ewo barigu, mare ero rakakare ji. 1 Icare Jesus akore U! Awu maiwu boe tameartoru bokwa. Inoba boemode jii iragojei tagabo duji? Inoba boemode jii ikiwa rakamode tagabo du kae? Reko mato! 2 Ere arego. Nowu negedurogu, tuiordui Jesus jitu keje, Aroe pegarewu re amagadu rakaguragado, buture moto keje tuia otaro tabo. 2 Icare Jesus unoragodure uoji, akore Inoba boere ui oinoduji? Akore Kodu kimoi mai dutabo kuri je. 2 Ukigodu barigu joruto, poboto, tuwo bito du bogai. Aroiwamode iaboeji ma, akerabraredo cei, akogududo cedabo. 2 Icare Jesus akore ji Aroiwamode iaboeji ma... Cewu meartorurewu, meartorure jiboe umode tudowuje rugadu. 2 Kuri je nowu negedurogu uo akore ji Imeartorure, ikimejera, akerabraredo ii imeartoru bokwaji. 2 Icare Jesus tuiordui boe eidodui, boe ji tudo pui pudae dukeje, makore nowu Aroe pegarewu ji akore Aroe pegarewu bataru bokwarewu, inagore ai atudo awu negedurogu piji, akaba atugu to pugeje. 2 Icare ure tudawuje piji toiogwari pegarewu tabo, turoreru kuricigoi jitu tabo. Nowu negedurogu ure nono tuwire du kodiwore. Du koiare makarewu boe egore Bire! 2 Mare Jesus ure tugeragu ieraji, ure aogado. Icare ure turagojedo rugadu. 2 Ei turemo tuwaito dukeje, nowu ure jorduwadowuge enoragodure ji tuginoi tu je, egore Kodiba cero rakakare cewo barigu? 2 Akore ei Awu ure inowu Aroe pegarewu doge, boe emodukare ewarigu, mare tu boe emagoi baruto dutabo. 
Jesus makoi tuwiji, tuiewoduji pugejedu. 3 Tudui nowu piji dukeje, ere tuwu Galiléia kajeje, mare aidukare boe eerduwawo. 3 Ure nowu ture jorduwadowuge eerduwado, akore Imedu Onaregedu makudumode ime ekera kai, emode bito, mare jewodumode tuwi piji pugeje merimode pobe ma jewu metuia bokware dukeje. 3 Mare ekare nowu bataru pawuje, mare epagudure ce tunorawo ji jamedu. 3 Du kejere icare ere tugirimi Cafarnaum bakurirewu kae. Tuiedui tuwai tada dukeje, unorare ei: - Kaboba jiba tamagore mato awaraji? 3 Mare emagokare, paga karega, awaraji enorare pui kakoduwu ia pudumiba tugurimode pugori du bogai. 3 Icare ure tumugudo, makore ei, akore Cewu aidure tugoduwo boetojiwu, umode tugo boi, romode nono tumedage emagore jiboe jamedu boeji. 3 Icare ure tugeragu ia negeduroguji, ure rakojedo boe etoiadoda, ure todomo ji, akore ei 3 Ure tugeragu awu ia negeduroguji ikie tabowu boe eiamedu boe, iire ro oino jamedu, ure tugeragu iiwuge, mare ii karega ero oino, mare cewu ure itaregowu jire ero oino. 
Cewu onakare paiwu, pameduia nure ema. 3 João akore ji cegimejera, ceerdure ia cemeduiakare emawu ui Aroe pegarewu barigu akie tabo duji, icare cemagore ji ro kaiagu ino. 3 Mare Jesus akore ji Tagago kaba ro kaiagu ino. Paga karega, iaboe iaboe umodukare turo kurirewu towuje ikie tabo, dukeje tumago pegawo ii. 4 Paga karega, cewu onakare paiwu, rore pagaidu reore. 4 Cewu ure pobo maku tagai, tameduiai Cristo cedu kodi, boe jokodu jire inagomode tai: mori pijidodumodukare ai. 4 Mare cewu ure awuia biegare tu oinowu rogu meartorui iidu butudo turo pegareuto ma, ema remawure umode bukigu kogudo cidoru kajeje tori kurirewu tabo, dure umode tuwarigu pobo maereuto. 4 Akera koiamode umode awududo ma, kado, ema remawure atumode baruto akana kobo tabo, mare atuwo joru akedu bokwareuto akana pemega tabodu ema karega. 4 Nono ate ewimodukare, joru bitumodukare jamedu. 4 Awure koiamode umode awududo dukeje, kado, barigu. Ema remawure amode aremo boe eeda pemegarewu akedu bokwareuto awure kobo tabodu rema, mare awuremode pobe dutabore awarigudumode joru akedu bokwareuto dure ema karega. 4 Nono ate ewimodukare, joru bitumodukare jamedu. 4 Aeku koiamode umode awududo ma, tawuje. Ema remawure amode aremo Pao o boe pemegareuto aekui mito tu je dutabo du rema, mare awarigudumode joruto aekui pobe dutabo du rema, ema karega. 4 Nono ate ewimodukare, joru bitumodukare jamedu. 4 Mare paga karega, ime eiamedu boe ekodu boe emode kagirido sal tabo, joru keje. 5 Iaboe pemegarewu sal rema, mare ro akedumode piji ma, kode inoba turomode tuwo ro maku pudai pugeje? Du kodi icare, sal jetu tagabo, tabemegado pui pudabo. 

Jesus makoi boe ji tugera ra pubijiduji. 1Tudui nowu piji dukeje, uture Judéia kejewu boe etae, toro Jordão kujebiji. Boe makareuge ekodure apo awaraji. Ure eerduwado pugeje, cewu turoia mitoduji. 2Icare fariseudoge etaregodure, enoragodure ji, tui tagokogado jitu tabo, pemegarakuduie imedui toreduje barigu du rema. 3Akore ei: - Inoba Moisés akore taroiagu? 4Egore ji: - Moisés akore ime emoduie bapera atugodo tuwire etai tui epijido dutabo. 5Jesus akore ei pugeje Tawabo kuguduka dukoia Moisés akore oinono. 6Mare boe ji tudowuje du paru keje Paore imedu towuje aredu apo. 7Kodire imedu umode tuo pijido, tuje pijido, mugumode toreduje apo. 8Nowu inodu tabo emodukare pobe pugeje tui pobe dutabo, mare emode mito tu rugadu. 9Nowu inodu koia, imedu umodukare Paore maku puaiboe ewarigu pubiji. 1 Etaregodui tuwai kae dukeje nowu Jesus ure jorduwadowuge enorare ji inobadu jiba rakuduie akore oinono. 1 Akore ei Ure toreduje bariguwu, umode tumagu iarodo ai pugeje ma, ro pega nure. 1 Jamedu ia aredu umode tugera ra toredu piji, umode tumagu ia ai pugeje ma, ro pega nure jamedu. 

Jesus mare boe etore kugure. 1 Du keje icare ere boe etore kugure etaru jice ae uwo tugera bu ewugeje du bogai, mare nowu ure jorduwadowuge enogwa korire nowu ure boe etore kugure etarego nonowugei. 1 Icare Jesus, tuiordui nowu inoduji, rore ja tuiogi, akore ei Nowu pitoridoge kugure etudo mato itae, tagaba tagera jodo ewugeje ipiji. Paga karega, Pao o boe pemegarewu jeonare nowu ure nono nowuge kugure ereoreugei. 1 Boe jokodu jire inagomode oino tai Pao o boe pemegarewu makudumodukare boe etai, boe emeardae kadui nono awuia pitorirogu meardae reore dukeje. 1 Nowu inodu keje, ure todomo ei, tui tugera bu etaogeje dutabo, ure tuwadaru pemegarewu bu ewugeje. 
Oroe kurirewu imedu. 1 Icare ure tuiebu tuduwo, dukeje ia imedu aregodure ture tabo ae, ure tubujodo jokorai, akore Cegimejera pemegarewu, inoba iromode itaregoduwo Pao o boe pemegarewu kae, iwi rekodaji? 1 Jesus akore ji Kodiba akagore ipemegaie? Pao pemegare tu rugadu. 1 Aerduware Paoi boe eroiaguduji akaba boe ewido, akera keadu kaba, akaba boe ewadaraodo, akaba boe eekuri pagado, ado nono iaboere aoji, aceji. 2 Akore ji Ikimejera, nowu inodu jamedu boe irore ino ikodu kimoi mai dutabo jii awu ii inodu kae. 2 Icare Jesus ure tuioku remo to tu je, meardu kurire ji, akore ji Okware akaiboere mito tu je toro, ure akaboboe jamedu boe akirodo tabo, maku marenarue etai, nowu inodu tabo akoroe kuricigorewu mugumode baru tada akai. Du keje, mato itae, akodudo itabo. 2 Nowu bataru keje, kiarigodure tu je, uture tugiarigodu tabo, paga karega, oroe kuricigore kodi. 2 Icare Jesus, taiwoi toiei dukeje, akore nowu ture jorduwadowugei Oinore boe biare oroe kurireboe etumode Pao o boe pemegareuto du rema. 2 Icare nowu ure jorduwadowuge epagudugodure tu, nowu bataru keje. Mare Jesus akore ei pugeje Itore kugure, boe biare cewu ure tuiodo toroe kuri inodu otoidu umode turemo Pao o boe pemegarewu kaedu rema. 2 Ia camelo uwo tuiebu taci meriricira pororogu kajejedu biare, mare ia oroe kurirewu uwo turemo Pao o boe pemegareuto dure bia remawure. 2 Eebogodu kurire nowu inoduji, emagore jice woje pui Kode, ioguduba umode cinorudo? 2 Jesus, taiwoi tu ei dutabore akore Awu inodu, ime eroiwamodukare, Pao ai rema, ukare ino. Paga karega, Pao roiware boe jameduji. 2 Icare Pedro makore ji, akore Ica, cere cegera ra boe jamedu boe piji cegoduwo akabo. 2 Jesus akore ji Boe jokodu jire inagomode oino tai nowu ure tugera ra tuwai piji, iarema tumanamage epiji, tuduiemage epiji, tuwiemage epiji, tuo piji, tuje piji, tore epiji, iarema to moto piji iiwugeje, iarema ino bakaru pemegarewu koia ma, mori makudumode etai woe moto keje, 3 Awu ewaidoge, etumanamage, etuduiemage, etuwiemage, etujemage, etuomage, etore, eno moto boe, itodu makamode tugori, onare eiwuge etonamode ei jamedu. Nowu inodu jamedu boe umode ei woe moto keje, mare ewi rekodaji eedumode baru tadawu Pao o boe pemegarewu akedu bokwarewu keje. 3 Boetojiwu makareuge ekodumode boi, boiwu makareuge ekodumode boetoji. 
Jesus makore tuwiji tuiewoduji pobe ma jewu metuia bokware pugeje. 3 Ekodure Jerusalém kaewu awaraji. Jesus kodure etododai. Epagudugodure, ekodure rekodaji tubagudu koia. Icare ure nowu ture jorduwadowuge edo tudo pui paci woje pudabo pugeje. Icare makore ei ure ewie boemode pudui duji. 3 Akore Icare parudu nure Jerusalemto, dukejere Imedu Onaregedu makudumode brae eimejerage etai, escribadoge etai, emode bitoduiagu, emode maku boe etai, 3 erorerumode ji, emode todoguru to ji, emode boe to ji, emde bito. Mare meri pobe ma awu metuia bokware dukeje, jewodumode. 3 Icare Tiago, João, nowu Zebedeu ore, ere tuburedo jice Jesus ji, egore ji Cegimejera, cedaidure awo cenogwamagudumode bogaiboe jamedu boe maku tu cenai. 3 Akore Inoba tagaidure irowo tai? 3 Cedo cemugudo paci puibiji akana pemegarewu keje, akana kobore keje, amugui arugu keje dukeje. 3 Icare Jesus akore ei Taerduwakare tagogwamagudure bogaiboeji. Tagudumode ikudumode cewu icebaeji, iarema tagao pegododumode itao pegododumode taboboe tabo? 3 Egore ji Ceroiwamode. Jesus akore ei pugeje Boe jokodure tagudumode icebaemode ceboece rugadu, tagao pegododumode itao pegododumode taboboe tabo jamedu. 4 Mare nowu tamugui ikana pemegarewu jaogwai, iarema ikana koborewu jaogwaidu, nowu inodu jeonakare ii, nowu inodu jeonare jeonare puduiwugei. 4 Tumeardui nowu inodu jitu keje, nowuge ei ikera pudogiduredu ekorigodure Tiagoji, João ji. 4 Icare Jesus makore etae, ure eerduwado, akore ei Taerduware jeture to moto jiwu brae eimejerage eeture jituji. 4 Mare tadoda umodukare ino, mare ia tagi tagaidumode taguriwo pugori ma, nowure tadugaremode ema. 4 Cewu aidure tugoduwo boetojiwu ia tagi ma, tumedage eiamedu boe etugaremode ema. 4 Mare paga karega, Imedu Onaregedu aregodure, mare boewo tugurido pudui karega, mare tuwo boe ekurido du bogai. Jamedu tuwo tumagu tuwidoduwo tuwo makareuge einorudo. 
 Jesus ure Bartimeu joku bokwarewu pemegago. 4 Icare etaregodure Jericó bakurirewu kae. Icare Jesus ure tudawuje nowu bakurirewu piji nowu ture jorduwadowuge ebo, ia boe makareuge ebo, dutabore ia imedu joku bokwarewu iei Bartimeu cedu (Timeu onaregedu), mugure awara okwai, tumagowo ia boe enogudugodure taboboe bogai. 4 Tumeardui Jesus Nazaré pijiwu raboduie dukeje, ure toiogwari rakaguragado, akore Jesus, Davi onaregedu, akogududo itabo. 4 Makore jiwuge emagaguragare uwo togwa rawuje, du kodi karega, ure toiogwari rakaguragado remawu kimo, tagoi oino dutabo: - Davi Onaregedu, akogududo itabo! 4 Jesus ure tuburedo ca je, akore Tamagodo bogai. Emagore nowu joku bokwarewu bogai, egore ji Atugu ato! Aragojedo! Mako nure awogai. 5 Icare nowu joku bokwarewu, tui tugudae boarewu barigu tubiji dutabo, ure turagojedo, ure taredo taci je, uture toro ae. 5 Icare Jesus akore ji Inoba akaidure irowo ai? Nowu joku bokwarewu akore Ikimejera, itaidure awo itaiwodo. 5 Jesus akore ji Toro! Amearturaere akinorudo. 5 Nowu inodu tonaji kuri je, joku aiwore rugadu, icare kodure Jesus apo awaraji. 

Jesus ui turemo Jerusalém bakurirewu todu. 1Jesus mare ture jorduwadowuge, icai tuburedo Jerusalém jitu keje, etaregodure Betfajé, Betânia enogwato, puredu tu Oliveira kejewu torekoduji. Nowu piji Jesus ure nowu ture jorduwadowuge ei pobe tu jedu etudo. 2Akore ei: - Tadudo mugure taegoraiwu ba boturoguto. Kuri tai taremo to dukeje, taerdumode ia jumento rogu okwa iku kogui ipo tabo nono du boe ekai tumugudo keje roga duji. Okwa iku kiwuje, mato apo. 3Iaboe enoramode tai, akomode: - Inoba taro oino? Oino tai ma, tagagomode ji: - Cegimejera okeare bogai, mare biega tu je dukeje umode maku tuibagi. 4Icai tudui toro dukeje, eerdure nowu jumento rogu okwa iku kogui baiporo jetugae, ia awara uia mugu keje duji. 5Ei okwa kiwuje du tonaji, ia jeture nonowuge enoragodure ei: - U! Kaboba jiba taro oino? Kodiba tare jumento rogu okwa iku kiwuje? 6Enogwa kodure Jesus tagoiagudu rekodaji. Icare ere edo reko rugadu. 7Ekodure jumento rogu apo Jesus ae, ere tugudae bu keje, icare Jesus ure tumugudo keje. 8Makareuge ere tugudae baado awara oiagi, iagere iwara, aru boe, ere kado, ere roto ja ja ja moto joki. 9Kodure boetojiwuge, mare kodure rekodajiwuge ere iogwarido ji tagoi oino dutabo: - Paegarewo! Pawo awu Imedu aregodui Aroe Eimejera ie tabodu kurido. 1 Pao jetui boeidu aregodui paedoga Davi pijidu pemegare. Paegarewo ji toro baru oto mitodu kae! 1 Du tonajire icare Jesus ure turemo Jerusalemto, uture Pao uwai kae, aiwore jeture nonoboe jamedu boeji. Du kejere, meri rekodure dukoiare ure tudawuje bakurirewu piji, kodure Betânia kae nowu ture jorduwadowuge ebo. 
Jesus mako pegare figueira iji. 1 Barogwato, ei tudawuje Betânia piji dukeje, Jesus uke boire ji. 1 Jordure jaegiri ia figueira iji aru tugui keje duji. Kodure tu kae tuiorduwo tu ia tudu rogumodedu bogai. Ure tuburedo nowu iji, mare jordure tu aruji tu rugadu; boe aregodukare pudae tuduwo roga kodi. 1 Makore nowu figueira iji, akore Boe emodukare atudu kowuje tu rugadu. Nowu ure jorduwadowuge emeardure nowu ui tuwadaru pegado duji. 
Jesus ui ure akirodo Pao uwai tadawuge ewarigu pijidu. 1 Etaregodure Jerusalemto. Kodi icare Jesus ure turemo Pao uwaito. Boekarema, ure nowu ure akirodo toroe tabowuge, ure akirodo pu oroe jiwuge ewarigu Pao uwai piji. Ure akiro makudui puibagidu emage eno ira butudo jamedu. 1 Aidukare boe ekoduwo iaboe tabo jice woje Pao uwai kajeje. 1 Ure eerduwado nowu tuwadaru tabo: - Atugododure oino iwai iemode moto jamedu kejewuge enogwamaguduwo tubaru tabodu reno. 1 Sacerdotedoge eimejerage, escribadoge, tumeardui inodu jitu keje, eemarure inoba turowo tuwo bito. Mare epagudure ce, boe eiamedu boe jebogodure o bataruji kodi. 1 Boekarema, meri rekodu tabo, Jesus ure tudawuje bakurirewu piji ture jorduwadowuge ebo. 
Boe enogwamogudae ro raka. 2 Barogwato pugejewuji, meri rutu tabo, tugodui cewu figueira i rakojerewo kori pugeje dutabo, eerdure kicarui jii tugwa kae duji. 2 Pedro meardure inodu okea kodiboe keje, icare makore Jesus ji, akore.
Cegimejera, akaiwodo cewu awadaru pegare jiwu figueira i biji. 2 Jesus akore ei Tameartorudo Pao ji. 2 Boe jokodu jire imode awadudo oino tai: iaboe emagomode awu torekoduji akorodo oino, awarigu pobo maereuto, akore inowu meartoru bokwamodukare tuwabo tada, mare meartorumode tumagore jiboe jamedu boe umode ino rugadu duji ma, nowu ro pemegarewu kurirewu umode tudowuje rugadu. 2 Kodire imagore oino tai tagogwamagudumode iaboe bogai dukeje, tagogwamagudure bogaiboe jamedu boe tameartorudo makudumoduie tagai rugadu duji dukeje, makudumode tagai. 2 Mare taragojemode tagogwamaguduwo dukeje, tawudugugo ia jetu pegare taiwu ia tamedage eroji, duma Tao baru tadawu butugugoduwo taro pegareuji jamedu. 2 Mare tawudugugugodumodukare boe ji ma, jamedu Tao baru tadawu umodukare taro pegarewu butugugodaedo jamedu. 
Jesus ro raka. 2 Icare Jesus mare ture jorduwadowuge ere tugirimi Jerusalém kae pugeje. Icare Jesus merui Pao uwai oiagi dukeje, nowu sacerdotedoge eimejerage, escribadoge, boe codudoge ere tuburedo jice ae. 2 Icare enoragodure ji, egore Kodiba aro oino? Kakoduwu boe eimejera koiaba ure arodo ino? 2 Icare Jesus akore ei Kode, inorawo tai iaboeji jamedu tamode tagogiegi ji ii dukeje, inagomode tai kodiba iro oino. 3 João o boe etao pegododu baru piji na aregodure, iarema ime epiji na aregodure? Tamagodo ii. 3 Icare enorare pui jice woje jice woje, tagoi oino dutabo: - Pagagomode baru pijie ma, akomode kode, kodiba tameartorukare ji? Inodu umode. 3 Mare pagagomode ime epiji ma, pabagudure boece jamedu. Epagudure boece rugadu, paga karega, boe eiamedu boe emeartorure profeta remawuie ure Joãoce kodi. 3 Egore Jesus ji Ceerduwakare. Icare Jesus akore ei imi jamedu imagomodukare tai kodiba iro oino. 
Boepa tadawu ime pegareuge. 1Icare makore ei awu ia bakaru tabo: - Ia imedu ure ia boepa mugudo, ure boe aiado ji, ure ia parera kurudodure taboboe towuje ji. Ure ia bairairewu mugudo keje, ure iaboe emaragodudo ji dukejere uture nowu moto piji. 2Boe aregodure dukeje, ure ia tudugare utudo toro etae, ewo nowu boepa tadaboe ia maku ai pudae. 3Aró kode, erugodure ji ere tubodo apo, ere okorido, ere udo tugirimi tugera kedo tabo. 4Icare ure ia tudugare utudo toro etai pugeje. Nowu jamedu ere okorido aora keje, ere okorawu turo tuwadaru pegarewu tabo. 5Nowu ore emawu, ure ia tudugare utudo etae pugeje, mare ere bito. Du kejere ure ia makareuge etudo etudo etae pugeje, duwugere ere iage etogorido, ere iage ewido. 6Iare mugu kimodu Onaregedu meardu kurire jiwu rema. Icare ure utudo etae jamedu boigodu, tagoi pudui dutabo ekera amagadumodukare itonaregeduji. 7Mare nowu ime egore pui awure jeonare awu jamedu boeji. Mato, pawo bito, pagiwo pagoere omode emaboece. 8Icare ere tubodo apo, ere bito, ere barigu toro boepa piji. 9Kode, inoba nowu ore boepa cewu romode pugeje. Aregodumode ma, umode nowu jeture jiwuge etagedudo, umode nowu boepa maku iage etae. 1 Tamagokare awu bakaru atugododui bapera keje duji ure baimugudowuge ere ia tori pijido toro, boekarema, nowu torire icare ema remawure ema? 1 Nowu inodu jamedu boe Pao maragodae rema, dure pagaiwore ji ma, paebogodure ji (Sl 1, 2 2) 1 Etaidure tuwo tugeragu ji, mare epagudure boece. Ere boe pa ui nowu bakarudo oinowu jeonaie puduiduji. Mare ere pijido, eture piji. 
Boe enorai boe enoroe mori jidu. 1 Du kejere icare ere ia fariseudoge, ia herodianodoge erojai toro bogai, ewo tugeragu ji ia bataru keje. 1 Icare ere tuburedo jice ji, egore ji Cegimejera, ceerduware amagore jiboe boe rugaduie duji, akare iaboe ko pugori, akaiwokare ure nono boe eiboe jitu kodi, mare are boe eerduwado Pao o awara pemegareuji. Boe emodukana tuwai kejewu tumaragodae, toroe ia mori maku César ai, iarema umodukare ino kana? 1 Tuiordui ia boe pagadoduie emage dukoia, akore ei Kodiba tare taro jokodu kodaedo awara kajeje iwuduwo du bogai? Iorduwo ia diieroji ka. 1 Ere makai. Icare unoragodure ei: - Ioguduba padure awu diiero meriri keje, awu ia bataru tabo? Egore ji César reno. 1 Du kodi icare Jesus akore ei Kode, César aiboe maku César ai, Pao aiboe maku Pao ai jamedu. Icare erore ta... Ji. 
Boe enorai boe eewodumodedu jitu. 1 Icare saduceudoge, duwuge egore jewodureboe bokwaie, eture mato ae, enoragodure ji: - 1 Cegimejera, Moisés akore cei iaboe etumana bimode toreduje piji tore bokwa tabo ma, uwie mugumode apo emawo orere tumana ai. 2 Aró, kode, ia boe keje ia uwiemagere ikera awubodure pobe taci ikera awubowuto. Boetojiwu uwiredodure, mare bire nowu toreduje piji tukai ia tore towuje ai dutabo. 2 Rekodajiwu mugure apo pugeje. Bire piji jamedu tukai iaboe boedo apo dupiji. Du inodu reorere rekodajiwure pugeje. 2 Du reorere nowu ei ikera awubodure pobe taci ikera awubowutodu emugure apo, mare etorekare ai. Eregodajire icare nowu aredu bire jamedu. 2 Eewodumode pugeje ma, kakoduwuba jeonamode nowu areduji? Paga karega, eiamedu boe emugure apo. 2 Jesus akore ei Tawogware boeto, takare bapera atugo pawuje, takare Pao ro rakarewu pawuje jamedu. 2 Boe eewodui tuwi piji dukeje, ime etuwiremodukare, areme etugogemodukare jamedu. Mare erumode nono Pao o tupadoge ereore baru tada. 2 Nowu boe eewodumode pugejedu, tamagokare bapera atugododu padui Pao ui tuwadaru maku botoguru kajeje Moisés aiduji imire Abraão, Isaac, Jacó eno Aroe Eimejera nure imi? 2 Bireuge eno Aroe Eimejera karega ure ema, mare jereuge tu rugadu. Du kodire tawogwa kuricigore boeto. 
Boe eroiagudu remawu. 2 Ia escriba meardure egoi pui duji, icare ure tuburedo jice ji, jordui mako pemegai ewadaru jipagi dukoiare, unoragodure ji kakoduwu boe eroiagu inoduwuba kodure boetoji? 2 Icare Jesus akore ji Boe eroiagudu jamedu boe duwu boetojiwu reo tawiapagado, Israeldoge, Pagimejera pago Aroe Eimejera ure Boe Eimejera mito tu jewu rema. 3 Ameardu kurido Akimejera Aroe Eimejera ji, awabo jamedu tabo, akaroe jamedu tabo, ameardae jamedu tabo, aro raka jamedu boe tabo. 3 Ica, rekodajiwu reo ameardu kurimode ameduia ji, ameardu kurimagai ai du reore. Ia boe eroiagudu kurirewu ukare awu piji pugeje. 3 Nowu escriba akore Pemega remawu nure, ikimejera, amago pemegare. Akagore Aroe Eimejera mito tu je, kodie ia kae pugeje. 3 Kodie boe emeardu kuriiagu ji tuwabo jamedu tabo, tumeardae jamedu tabo, tudaroe jamedu tabo; jamedu boe emeardu kuriiagu tumeduiaji, nono tumeardu kuri magai pudui du reore, awu inodure pemega remawuie boere maku Pao aiboe jamedu boe kori. 3 Icare Jesus tuiordui akoi tuiorduwa pemegarewu tabo duji dukeje, akore ji aiaekare Pao o boe pemegareuji. Nowu inodu otobiji, iaboe iaboe ekidakare tunorawo ji pugeje. 
Jesus makoi boe eroiagudu epage eidu. 3 Jesus uwadodure Pao uwai tada, dukeje akore ei Kodiba escribadoge egore Davi onaregeduie ure Cristoce? 3 Mare paga karega, Aroe Pemegarewu koiare ure Davi akodo oino Pao akore Ikimejera ji amugudo ikana pemegarewu jaogwai jii ii onare ewu awure kuda du kae. 3 Aró, kode, Davi akore cimejeraie ema, kodiba icare onaregedu umode ema? Boekimorema, nowu boe makareuge emeardure ji taidu tabo tuiegare tabo. 3 Makore ei, ure eerduwado: - Tameardu awadudo tai escribadogei, duwuge etaidure tumeruwo tugudae rai tabo duji. 3 Etaidu barikare tui boe eimadudo pudui ba oiagi duji, etaidure tui tumugudo boetojiwu boe emuga keje, sinagoga tadaduji, boetojiwu boe emuga togwage kejewo keje duji. 4 Ekigodure ukoge birewu areme enoroe boe akedudo epiji, ere boe eerdudo togwa kuridodu raicigoie ure duji. Nowu inoduwugere Pao umode tugogadodu kurido. 
Oredu bire pijiwu aredu ui toroe makudu. 4 Ia boe keje, Jesus ure tumugudo boere tubaru kejewu emawu diiero meriri tugu tugudure towu ira jokorato, oebatodure inoba boere diiero bu bu tada duji. Boekarema o diiero kurireuge ere diiero makudu kuricigore. 4 Ia marenaru aredu oredu bire pijiwudo aregodure, ure ia diiero meriri rogu ui pobe tu jedu tugu to. 4 Icare Jesus makore ture jorduwadowuge ewogai, akore ei.
Boe jokodu jire inagomode oino tai awu marenaru aredu ure diiero makado nowu o makareuge eno diiero kori irato. 4 Mare paga karega, eiamedu boe ere to diiero kuri inodu gigudurogu ere tugu. Mare awudorema, ure diiero bu marenarui pudumi dutabo, jeture pudabowu jamedu boe ure maku. 

Jesus makoi boe pegamoduie Pao uwai jitudu. 1Ere tuiebu Pao uwai piji, dukeje ure jorduwadowuge ia makore Jesus ji, akore Cegimejera, akaiwodo awu tori awu bai cedu motuji. 2Icare Jesus akore ji Ica, aerdure awu bai kuri oinoduji? Awu kuri inodu ia ri padumodukare puaogeje. 3Icare ure tumugudo Oliveira kejewu torekodu aogeje, Pao uwai jokorato, dukeje icare Pedro, João, André, enoragodure ji tu tuginoi. 4Egore: - Amagodo cei, inoba boemodedu kejeba nowu inodu umode tudowuje? Inoba boemode tudo tuwo boe pawuje nowu inodu umode tudowuje dukeje duji? 5Icare Jesus akore ei Taeto tai, takawo boedo taekuri pagado. 6Makareuge etaregodumode ikie tabo, tagoi oino dutabo: - Imireo. Emode makareuge eekuri pagado. 7Tameardumode boe erugodumode puidu padui boekajeje duji ma, tabagudu kaba; paga karega, nowu inodu umode tudowuje rugadu, mare oto pa rugadu karega roga. 8Moto padui pudabowuge erugodumode pui jice woje, jice woje; moto amagadumode makarewu boe eeda joki, boe eke boimode boe ji; nowu inodu okorimodeboe boe paru rema. 9Taeto tai, boe emode tumugudo tawugeje brae eimejerage etoiagi, boe emode boe to tai sinagogadoge etada, tajedodumode brae eimejerage etae igoia, tamagowo iiboe jokoduji eegai. 1 Mare ema remawure Pao o bakaru maiwu pemegarewu kuodumode moto jamedu boe keje boe akedumodedu otodai. 1 Tajedodumode tajebage etae dukeje, tameardaekaba tamagomode jiboe bogai, mare tamagomode padure cai tagajejewu tawadaru ji. Mare paga karega, tagi karega tagagomode oinono, mare Aroe Pemegareure makomode taiabiji. 1 Umanareboe umode tuwie bito, uoreboe umode tonaregedu bito. Boe etore etonamode tuomagei tuwo ewido. 1 Boe eiamedu boe ekodu kagirimode tai ikie koia. Mare iedu rakamode pudui jii nowu inodu oto kaewu, inorudodumode. 1 Taerdumode boe pegarewu remawu jetui boe pemegarewu muga keje (makomode awu atugododure jiwu umode pawuje), kode, jeture Judéia kejewuge eregodudo torekare boeto. 1 Jeture bai aogejewuge ekaba turawuje tuwo turemo baito tuwo iaboe reko piji. 1 Jeture toro boe tadawuge ekaba tugirimi tuwai kae tugudae bogai. 1 Jiwo pegamode cewu kuiarurewu areme, cewu ure tore kugure enogwagirido kimowuge! 1 Tagogwamagududo nowu inodu ukawo tudowuje biaku butu tabo. 1 Paga karega, nowu kodiwu keje boe ecebae kuricigomode. Pao ui boe etowujedu paru piji jii oino, umodukare ino pugeje jamedu. 2 Pao umodukare boe koborido ma, iaboe iaboe umodukare cinorudo. Mare umode boe koborido, tuwiapaga tabo ture tugeragu pudaewu pemegareugei. 2 Du kodi care, iaboe egomode: - Cristo reo. Emarice! Oino tai ma, tameartorukaba ji. 2 Paga karega, makareuge emode Cristodo pudumi paga tu je, emode profetadogedo pudumi paga tu je, emode ia turo kurirewu towuje tuwo pemegareuge eekuri pagado jamedu, turoiwamode dukeje. 2 Tagirema, tameardu awadudo tai. Ica, inure taiagu tado tarugadu. 
Imedu Onaregedu aregodomodedu. 2 Nowu kodiwu keje, nowu boe ecebae rekodaji, meri joku urugumodukare, ari urugumodukare. 2 Kuiejedoge ewudumode baru piji, baru tadawu ro rakareboe akedumode. 2 Kode, dukejere icare boe eerdumode Imedu Onaregedu aregodui boetugu aogeje duji, turo rakarewu tabo, turugu motu rakaguragarewu tabo. 2 Umode to tupadoge etarego tuwo baru paru jamedu jiwu pemegareuge eiamedu boe edo tudo pui. 2 Tado boe pa awu inodu remagudui figueira i jitu duji: itura boe kugudure dukeje, aru botugodure dukeje, taerduware butao oto aregoduie ure duji. 2 Du reorere taerdumode icai inodu ui tudowuje dukeje, taerduwamode Imedu Onaregedu puredugoduie ure baiporo kae duji. 3 Boe jokodu jire inagomode oino tai awu inodu kodumodukare awu maiwu boe ekori. 3 Moto, baru akedumode, mare iwadaru rema okwamodukare. 3 Mare nowu inodu umode tudowuje jiwu meri iaboe iaboe eerduwakare ji, jamedu baru tadawu tupadoge eerduwakare jamedu; ica, Imedu Onaregedu jorduwakare ji jamedu, mare tu Pao tu rugadu. 3 Tado nono iaboere nowu bakaruji, tameardu awadudo tai, mare paga karega, taerduwakare inoba boemodedu kejeba. 3 Umode nono ia imedu utumode tuwai pijidu, umode tudugarege eetudo tuwaiji, tui pu jorduwado tumaragodae boe jitu umode ia baiporo epa jetudo ei du reore. 3 Kode, tagoebatodudo, paga karega, taerduwakare inoba boemodedu kejeba nowu cimejera aregodumode tuwai kae duji: meri rekodu tabo rabodu, iarema boecoji rakudu, iarema kogorigadoge egogodumode dukeje rabodu, barogwa kododu tabo rabodu. 3 Paga karega, aregodumode dukeje, jetukawo pa je tanu padu pagaji. 3 Imagore tai boe jamedu boe imagomode ino boe eiamedu boe ji tameardu awadudo tai. 

Boe emeardaere tuwo Jesus bito. 1Meri pobe durekodaji, petamode Pascoaji, amirewu rokareuji jamedu. Boekarema, sacerdotedoge eimejerage, mare escribadoge eemarure tuwo tugeragu ji, je paga inoduji, tuwo bito du bogai. 2Mare egore nowu peta keje kaegae, boe jokodukare kare boe erugodukawoe pui nowu inodu koia. 
Jesus rakojei Betânia kejedu. 3Jesus rakojere Betânia keje, Simão moci bare jiwu uwai tada. Mugure ira kejedu kaere ia aredu ure turemo mato ia ruwobo moturewu tabo okorobadui nardo oku rorewu awadu tabo, mori kuricigore dutabo; ure nowu ruwobo moturewu bowuje, ure nowu roreboe redo Jesus aoto. 4Boekarema, ia emage ekorigodure, egore tudada Kodiba ure awu roreboe roto ja je? 5Uia umode akirodo diieroi 3 0 cedu tabo uwo maku maku marenarue etai. Ekorigodure ji. 6Mare Jesus akore ei Pi ji, kodiba tagagoino ji? Unure turu pemegareudo ii. 7Paga karega, marenarue emode tu tu tadoda; tagaidukeje taro pemegamode ei, mare imirema, imodukare jii oino tagabo. 8Rore roiware tu jiboeji. Ure boekaguru rorewu reko iiogi imedumode moto tadawu paru kae. 9Boe jokodu jire inagomode oino tai Pao o bakaru maiwu kogadodumode kejewu moto jamedu boe, reorere awu roi iidu kogadodumode jamedu, boe ewia jetuwo ji. 
Judas ui Jesus makudu. 1 Nowu ure jorduwadowuge iai mito tu je du, iere Judas cedu, uture jice sacerdotedoge eimejera ae tuwo Jesus maku ai. 1 Awu inodu akaru koiare icare eegare kuricigore, egore tumoduie ia diiero maku ai. Icare jeemarure kakoduwu ia kodiboe kejeba tumode maku etai du bogai. 
Jesus ui Páscoa towujedu. 1 Amirewu rokare jiwu boetojiwu meri nowu ure jorduwadowuge enoragodure ji: - Kaiba akaidumode cewo cegera pemegado pagogwagewo Pascoaji. 1 Icare ure nowu ture jorduwadowuge edo pobe tagoi ei oino dutabo: - Toro bakurireuto. Nono ia imedu kodumode tadogi pori tabo, pobo tabo. 1 Tagodumode apo. Ure turemo baitowu keje tamagomode nowu uwaire nowu bai cewu imeduji cegimejera unorare ai kakoduwu bai tadaba inogwagemode ire jorduwadowuge ebo Pascoaji? 1 Umode taerdudo tu ia bai mugui puaogejedu ema remawuji ui turugadu duji. Nono tamode boedo turugadu nono. 1 Icare cewu ure jorduwadowuge ei pobedu eture toro bakurireuto rugadu. Eerdure Jesus akoi umoduie duji rugadu, nonore icare ere Pascoamodedu udo turugadu nono. 1 Meri rekodu tabore icare uture toro nowu ture jorduwadowuge eiamedu apo. 1 Emugui ira keje togwage tabo dukeje, Jesus akore Boe jokodu jire inagomode oino tai ia tai mito tu jedu, okwagere itabowu, koiare umode imagu. 1 Ekiarigodure tu je, enoragodure tu ji puregodaji, egore Imi kana? 2 Akore ei Tai ikera pudogiduredu pobe taci iwurekotowuge ia tagi, okwage nure iprato mitoduto itabowu. 2 Imedu Onaregedu kodumode, bapera atugoi pudui du reore. Mare jiwo pegamode nowu imedu ro koia ure Imedu Onaregedu makududodumode tuwidoduwo. Ema remawuia botumodukare du rema. 
Jesus ui boe ekedo pudumidu. 2 Enogwage tonaji, Jesus ure tugeragu amireuji, ure togwakurido tu je, dukejere ure tugera bu kajeje, ure maku etai, tagoi oino dutabo: - Emareo, kowuje, ikodu reo. 2 Du kejere ure tugeragu parera kuru ja roguji, ure togwa kurido tabo pugeje, ure maku etai, eiamedu kudure ce. 2 Akore ei Awu ikureo, bakaru maiwu jiwu iku, dure redodumode makareuge etai. 2 Boe jokodu jire inagomode oino tai ikudumodukare parera kuruce pugeje jii, ikudumode ce pugeje Pao o boe pemegarewu kejedu kae. 
Jesus ure Pedro bie. 2 Turagodui tugeroia jitu akedu keje, eture toro Oliveira kejewu torekodu kae. 2 Icare Jesus akore ei Taiamedu boe meardae begamode, mare paga karega, atugododure oino imode jeture nowu barege kugure eiwu korido, dukeje eromode ja tuku je. 2 Mare iewodumode durekodaji ipagamode tawogai Galiléia keje. 2 Mare Pedro akore ji Boe eiamedu boe emeardae begamode ai ma, imodukare ino rugadu. 3 Icare Jesus akore ji Boe jokodu jire inagomode oino ai awu boeco rugadu jire kogariga akogodumode pobe duotodai, amode aerduwa bokwado ii pobe ma jewu metuia bokware. 3 Mare Pedro akore ji pugeje Iwidodumode akabo, mare iwo iorduwa bokwado ai du umodukare. Eiamedu boe egore oinoduji jamedu. 
Jesus makoi tuoji Getsmani kejedu. 3 Du kejere eture ia boe eeda iei Getsmani cedu kae. Nonore icare Jesus akore ture jorduwadowugei Tamugudo tu woe jao imagoi baruto du tonaji. 3 Ure Pedro, Tiago, João eko pudabo. Icare kugudugodure tu pudabo, kiarigodure tu je. 3 Icare akore ei.
Itaroe kiarigodure iwimodedu kae, taedo woe, tagurodudo tu je. 3 Icare ure tuwure taru tu epiji, nonore ure tubujodo kuri tuku mototo, makore Pao ji, akore uia turugadu awu boemode inowu koduia tugori. 3 Akore Ioga, aroiware boe jameduji, awu icebae roto oino ipiji, mare ukaba itaidu reore, mare udo nono akaidu reore. 3 Du kejere uture nowu ture jorduwadowuge etae, boekarema jeture pa enu padu pagaji. 3 Akore Pedro ji Simão, anudu nure? Akurodumodukare tu jao. Tagurodudo, tamagodo tabaru tabo, tameardae pegarewu butu kawo tawugeje, mare paga karega, boe etaroere turugadu, mare boe ekodu rema kugudugodu nure. 3 Ure turodo boku ei pugeje, makore Pao ji pugeje, tumagoi cewu tuwadaru mitodu jitu tabo. 4 Tui tugirimi dutabo, jordure enu padu biji pugeje. Paga karega nore kori remawu nure eeku jitu kodi. Eerduwakare inoba tagomode duji. 4 Boekarema, ure tugirimi pugeje, tagoi ei dutabo: - Tanududo, tagamudo. Urugadu. Boe aregodure pudae. Imedu Onaregedu makudumode ro pegareuge ekera kai. 4 Taragojedo, marigu paduwo! Cewu umode imaguwu puredugodure. 
- Boe ji tugeragu Jesus jidu. 4 Mako kimoredu kaere, Judas Iscarite, nowu ia ure jorduwadowu, aregodure. Apore ia makareuge ekodure, tugedui toriga jitu tabo, ipo jitu tabo. Baire eimejerage, escribadoge, boe codudoge, eigoiare ere erodo ino. 4 Boekare, cewu umode edo turugadu jiwu ure bakarudo turugadu ei, akore Cewu imode inogwabi jiwu, ema reno, tageragu ji, reko toro, mare butugu tabo. 4 Icare tui tuburedo Jesus jitu tabo, akore ji Ikimejera. Ure togwabi ji tu je. 4 Icare ere taredo ai, ere tugeragu ji. 4 Icare nowu ia rakoje puredure nono jiwu, ure tariga rairewu tawuje, ure nowu baire eimejera ia utugare bia kado. 4 Icare Jesus akore ei Tare tarodo nono boe ero magai ia ropegarewu jitu reore taroi tariga rairewu tabo, ipo tabo iwogai duji. 4 Mare nowu inodu boe tada, iragojere tagabo meri jameduji, ii boe eerduwado Pao uwai tada dutabo, mare takare tageragu ii. Mare oino awu inodu ure tudowuje, uwo nono bapera atugo pemegarewu reore. 5 Nonore icare eiamedu boe ere pijido, eregodure piji. 5 Ia iparedu kodure rekodaji aroia kigadu upoi tu pudabo. Boekarema, ere tugeragu ji. 5 Mare ure tugera ra nowu opore pudabowu aroia piji, rekodure tuwiri kedo tabo. 
Jesus rakojei judeudoge eimejerage ei tudo puidu eegoraidu. 5 Ekodure Jesus apo baire eimejerage ewai kae. Cewu baire, escribadoge, boe codudoge ere tudo puiwo kae. 5 Pedro kodure rekodaji, tui tuiedu jaedo jitu tabo kuri tuku ewororo kae. Nonore ure tumugudo tu oebatodureuge ebo, joru okwai, ure towarudo tu je. 5 Baire eimejerage, nowu jeture nonowuge eiamedu boe eemarure pui kakoduwu ia puba readodumode roji tuwo maku bitoduwo du bogai. Mare eerdukare iaboeji iaboeji. 5 Makareuge enogiru pegare ji, mare nowu egoi jitu ukare turugadu pui. 5 Icarema iagere turagojedo tuwadararodui jitu tabo. 5 Egore Cemeardure akoi imode awu Pao uwai todui ime ekera tabodu butudo, mare meri pobe ma jewu metuia bokware dukeje, imode ia to pugeje, mare ime ekera tabowu karega, oinoduji 5 Mare nowu egoi jitu jetukare ji. 6 Icare baire eimejera ure turagojedo taci tumedage etoiabiji, unoragodure Jesus ji, akore ji Inoba ure? Amagomodukare iaboeji iaboeji? Kakodiboe jiba egore oino ai? 6 Mare Jesus ukare tagodo ia tago. Icare baire eimejera unoragodure ji pugeje: - Akina Cristore aki? Aroe Eimejera Pemegarewu Onaregedu nure aki? 6 Jesus akore U! Imi rugadu. Taerdumode Imedu Onaregedu mugui Pao ro rakarewu kana pemegarewu jaogwai duji, aregodui baru pijiwu boetugu aogeje duji. 6 Du kodi icare nowu baire eimejera, ure tugerado ja... Tugudae keje. Icare tumago raka tabo akore Kodiba paemarumode ia boe readodui ro pegareuji du bogai pugeje? 6 Tameardure bataru pegareuji oino. Inoba ure taegai? Eiamedu boe egore uie turugadu bitoduwo. 6 Kodi icare iagere todoguru to ji, ere aroia upodo je tabo, ere tugimori to ji, egore ji Ro oinowu pawuje. 
Pedro ui tuiorduwa bokwado Jesus jitu. 6 Pedro mugui toro comoroi ewororo kejedu kejere, nowu baire eimejera ia utugare aredu aregodure. 6 Ure tuioku kidudo Pedro ji tu... Ui towarudo duji, akore Aki jamedu aragojere Jesus Nazaré kejewu apo. 6 Akore Iorduwakare akagoino jiboeji. Ikare akagoino jiboe pawuje. Ure tuiebu ewororo kaewu baiporoji. Du kejere icare kogariga akogodure. 6 Cewu jordure jiwu aredu akore nonowugei Awu meture ecewuge etada. 7 Icare Pedrore tuiorduwa bokwado pobe ji. Inodu rekodaji kuri je, nowu jeture nonowuge egore Pedro ji pugeje Boe jokodu ecewuge etumeduia akireo. Paga karega, Galiléia pijiwu nure aki. 7 Du kejere icare bataru pegare, akore Iorduwakare nowu tagagoino jiwu imeduji. Oinore akore tugorigodu pegarewu tabo. 7 Nowu inodu keje kuri je, kogariga akogodure pugeje pobe. Icare Pedro biabuture cewu Jesus akore puduiwo keje Kogariga akogodumode pobe duotodai, amode aerduwa bokwado ii pobe ma awu metuia bokware. Boekare akore kui... Toragudu tabo. 

Jesus rakojei Pilato jokoraidu. 1Kuri barogwa kododu tabo, baire eimejerage, codurewu boe, escribadoge, ere tudo pui. Ere Jesus ieragogudo, ere reko Pilato ae ere maku ai tu je. 2Icare Pilato unorare ji: - Akina judeudoge eimejera kurireure aki? Akore U! 3Du tonajire icare baire eimejerage ere roiaododu kuricigodo. 4Pilato unoragodure ji pugeje, akore Amagomodukare? Awiapagakare awuge egoi aro pegarewu boe jituji? 5Mare Jesus makokare iaboeji iaboeji pugeje. Du koiare Pilato je rore ta je. 6Boekarema, roiare tui ia meture baicorewu tadawuge ia tawuje petare tu tu jiwu meriji, cewu enogwamagudumode jiwuji. 7Ia iei Barrabás cedu mugure nono du ere tugeragu ji ia metage pegareuge ebo, ure ia tumeduia bito du kodi. 8Boe erudure toro ae, enogwamagudure ji nowu roia bogai. 9Pilato akore ei Tagaidukana iwo judeudoge eimejera inorudo? 1 (Jorduware baire eimejerageie maku tugori koia jitu duji, dukoiare akoino). 1 Mare baire eimejerage egore boe ji boe enogwamaguduwo Barrabás ema remawuie tawujedumode dure ema. 1 Icare Pilato akore Inoba tagaidure irowo tagagore judeudoge eimejeraie emawuji? 1 Icare ere toiogwarido pugeje, egore Bu i keje! 1 Pilato akore Kode inoba ro pegarewu ure? Ere toiogwari rakado pugeje, egore Bu i keje! 1 Pilato aidure tuwo nowu boe eegaredo, du kodire icare ure Barrabás inorudo etai, ure Jesus maku etai ewo bu i keje, tui boe to jitu rekodaji. 
Tugobaigaregere turo tago amado Jesus jitu. 1 Utorigaraidoge ere Jesus reko toro ia boiadowu ewororo kae, nowu tugobaigarege ewaito, nono ere tugobaigarege epadui pumekejedu boe eto pui nono. 1 Ere aroia urugurewu tugu tu Jesus ji, ere boto enado ere udo nono boe etaogajejewu reore, du ere to coku aoto. 1 Icare ere cimadudo apo tagoi oino dutabo: - Aegaredo, judeudoge eimejera kurirewu! 1 Ere tugeragu ia ipoji, ere to aoraji, ere todoguru to ji, ere tubujodo ji, tui turo amado jitu tabo. 2 Tui turorerudo jitu akedu keje, ere cewu aroia urugurewu tawuje piji, ere cewu ukudae maku ai pugeje, ere tuiebu apo tuwo bu i padui pugajejedu keje. 
Jesus padui i padui pugajejedu keje. 2 Cirene pijiwu ia imedu, kodure nonodu, iei Simão cedu, aregodui boepa pijidu, Alexandre, Rufo etuo, ere udo tudugu nowu Jesus o i padui pugajeje duji. 2 Ere Jesus reko ia iere Gólgota, ino jiboe kae. Awu iere oinowu ure oino Boe etaora ra jeta. 2 Ere kududo kuru jirireboe metui parera kuru tadaduce. Mare aidukare ji. 2 Tui bu i padui pugajejedu keje, ere ukudae pedo pui, kakoduwu, ia pudumiba jeonamode jitu bogai. 2 Meri jetui baru oiadoda, ere bu i padui pugajejedu keje. 2 Nowu padure kejewu i ao keje ere bapera atugo bu, akore judeudoge Eimejera Kurirewu 2 Ere ia ro pegareuge ewu i keje apodu ere pobe: ia okwacere kana pemegarewu jaogwai, ia okwacere kana koborewu jaogwai. 2 Oinore bapera atugo kodui pudui dure oino iegidodure boe pegareuge ebo. 2 Cewu kodure nono koriwu boe erorerure ji, ere taora roto bai bai, tagoi oino dutabo: - Aró! Kode, akire Pao uwai butudo, pemegadoduwo meri pobe ma jewu metuia bokware dukeje. 3 Kode akinorudo akaobiji. Arawuje nowu i piji. 3 Du reorere baire eimejerage, escribadoge egore pui tui togorido jitu tabo, egore: - Ure iaboe einorudo, pudumire icare roiwakare tuwo cinorudo. 3 Kode Israeldoge eimejera kurirewu nure ema, kode udo turawuje i piji ma, paerduwo, pameartoruwo. Nowu padure i keje apowuge emago pegare ji jamedu. 
Jesus biredu. 3 Meri jetui baru oia keje dupiji jii meri jogodu kae, boeco kurirewu mugure moto jamedu boe keje. 3 Meri jogodu kejere, Jesusre toiogwari rakaguragado tagoi oino dutabo: - Eloi, Eloi, lamma sabactani Dure oino: - Ioga, Ioga, kodiba are ipijido? 3 Icare ia jeture nonowuge, tumeardui nowu inodu jitu keje, egore Mako nure Elias bogai. 3 Nowu ia mito tu jedu rekodure, ure boe otogugudu tugu ia pagodureboe kuruto, ure bu tu ia ipobigodu oto keje, ure kududo ce, tagoi oino dutabo: - Pawo pagado tu Eliasmode turawuje du bogai. 3 Jesus oiogwari rakarewu padure boe kajeje. 3 Inodu tonaji, Pao uwai tadawu aroia boarewu ure tuwowuje togwa cobojewu piji ja tuku woje moto kae. Kodi icare megare pobe tu je. 3 Torigaraidoge eimejera rakojere Jesus jokorai toebatodu tabo ji, tuiordui akurui toiogwari rakarewu tabodu jitu keje, akore Awu imedu boe jokoduradu Pao Onaregedu rema. 4 Ia areme eedure nonodu etaiwore ae turagoje jaei jitu tabo. Du etada Maria Madalenare, Maria, Tiago biegarewu mare José etujere, Salomere, 4 Duwugere ekodure apo, eeture ji, rakojei Galiléia tada dukeje. Iage emagare pugeje, duwugere ekodure apo Jerusalém kae. 
Jesus tugudui tori todu. 4 Icare, meri rekodure dukeje, (nowu meri jire boere tugera pemegado petaji, sabadore jiwu okea keje). 4 Icare José Arimatia pijiwu, jorduwa rakarewu imedu, upagare jamedu Pao o boe pemegarewu bogaidu, aregodure, ure tugidado pudui taci Pilato ae, okwamagudure ji uwo Jesus maku pudai. 4 Pilato jerore ta... Jesus akuru marigudui kuri je duji. Kodi icare, Pilato makore torigaraidoge eimejera bogai, unoragodure ji marigudu rakuduie Jesus akurure du bogai. 4 Nowu torigaraidoge eimejera akore uie, boe rugaduie. Kodi icare akore uiagu maku cewu okwamagudure bogaiwu ai. 4 Josere ia aroia kigadurewu aru, icare ure rawuje i padui pugajejedu piji, ure aroia upodo apo, ure tugu ia aroe eiao mugui tori poroto duto. Kodi icare ure ia tori roto kororo jice tuwo bu je kejedu bogai. 4 Maria Madalena, mare José uce Maria, enoebatodure jice ure tuguwo kae. 

Jesus jewodu. 1Sabadore jiwu meri akedure dukeje, Maria Madalena, mare Tiago uce Maria, mare Salom ere akirodo ia roreboeji tuwo reko Jesus joki. 2Icare semanamode turemo jiwu meri boetojiwuji, meri rutu keje kuri je, eture toro meturewo kae. 3Egore pui: - Ioguduba umode nowu tori roto oino pagai meturewo je piji? 4Icarema, tui tuie awogado dutabo, eerdure nowu tori kurirewu padukai tumuga kejeduji. 5Icare ere turemo nowu aroe eiaoto, du tadare eerdure ia iparedu mugui kana pemegarewu jaogwai tugudae kigadu tabo duji, icare epagudugodure. 6Icare akore ei Tabagudu kaba. Jesus Nazaré pijiwu, padudodui i kejedu bogaire taro oino. Boekimo. Padukare woe. Jewodure marigudu. Ica: padurewo reo. 7Kodi icare, toro! Tamagodo nowu ture jorduwadowugei. Pedro ji jamedu. Tamagodo ei akoe tubagamode ewogai Galiléia keje, toroie taerdumode pudui, cewu tagore tai du reore. 8Kodi icare eture nowu aroe eiao piji, tamagadui, tubagudu tabo dutabo. Emagokare iaboe ji iaboe ji tubagudu koia. 
Jesus ui towadudo Maria Madalena aidu. 9Jesus, tuiewodui barogwa kododu tabo, semanamode turemo jiwu meri boetojiwu jitu keje, ure towadudo boetoji Maria Madalena jekai. Cewu ure Aroe pegareuge ei ikera awubodure pobe taci ikera awubowutodu ewarigu pijiwudo. 1 Duwudo koiare ure mugure Jesus apowuge ewie, duwugere ekiarigodu kuricigore, etoragudu kuricigo nure. 1 Icare, tumeardui Jesus jewoduie pugejedu, emaie jordure jitudu, etaidukare tumeartoruwo ji. 
Jesus ui towadudo ture jorduwadowuge etaidu. 1 Ia kodiboe keje pugeje, ure towadudo pugeje ia turewo tabo nowuia ei pobedu etai etui boepato dukeje. 1 Kodi icare eture toro togwajetuwo ji tumedage ewiegai, mare jamedu emeartorukare jamedu. 1 Icare ure towadudo nowu ture jorduwadowuge eiamedu jekai, emugui ira keje dukeje. Kodi icare okituware ei emeartoru bokwa remawu raboduie, ewabo raka remawu raboduie, nowu emeartorukai nowu jordure puduiwuge eerdui tuiewodu jituji. 1 Akore ei Tadudo, tagaodo moto jamedu boe kao, tareadodudo awu bakaru pemegarewu maiwuji boe eiamedu boe ewiegai. 1 Cewu meartorureuge eiamedu boe etao pegododumode, duwugere epemegadodumode. Mare meartorukareuge ewarigudumode boe pegareuto. 1 Awu ro rakarewu kuodumode meartorureuge eigoia emode Aroe pegareuge ewarigu ikie tabo, emagomode boe ewadaru maiwuji. 1 Emode tugeragu awaguei, ekudumode jorubo pegarewu kuruce ma, ro pegamodukare ei. Emode tugera bu kogodureuge ewugeje ma, epemegagodumode. 
Jesus rutui baru todu. 1 Pagimejera Jesus, tumagoi ei dukeje, rutudodure baruto tumugui Pao kana pemegarewu jaogwai du kae. 2 Nowu ure jorduwadowuge eture tuwadodui boe ewiegai boe eiamedu boe joki dutabo. Pagimejera jeture ei, ierabrarere ei, ure ewadaru boedo pudumi rugadu, ei turo pemegarewu kurirewu kuo dutabo. 

Boe paru. 1Imeduia akaruio Teófilo, imode bapera atugodo bakaru pemegareuji awogai. Makareuge emaragodure tuwo bu bapera keje cewu ure tudowuje padodadu jamedu boeji. 2Ere bu bapera keje nowu inoduji, nono cewu eerdure jiwuge ereadodure pawiegai jii paru pijidu reore, duwugere nowu bakaru epagere emage. 3Imi jamedu iordu pemegare iwo bapera atugodo ji, umagadu reore, iemarui jamedu boeji jii paru piji. 4Ire bapera atugodo nowu inodu jameduji awogai, Teófilo, aerduwawo cewu ameardure jiboe boe jokodu boe riki rugaduie duji. 
João Batista botumodedu. 5Judeudoge eimejera kurireui Herodes cedu tabo, ia sacerdote iei Zacarias cedu, Abias jaogwaiwu, rakojere Jerusalém keje. Oreduje iere Isabel, ia Aarão uwobe. 6Ei pobedu eedorogodure pudui Pao jekai, emeartoru rakare Pao makore jiboe jamedu boeji. 7Mare etorekare, mare paga karega, Isabel ore bokwareudo nure ema; jamedu ei pobedu ecodugodu remawu nure jamedu kodi. 8Sacerdotedoge ere ia tumeduia tawuje mito tu tu pubiji tuwo bokadoboe kowu Pao uwai tada. 9Ica, ia meri keje, ere Zacarias tawuje nowu inodu bogai, du ure turemo Pao uwaito tuwo nowu sacerdotedoge eroia towuje du bogai. 1 Ure nowu bokadoboe kowu du tonaji, boe eiamedu boe eedure baawadu keje tui togwa kurido Pao jitu tabo. 1 Boekarema, Paore rojaiwu ia tupa baru tadawu ure towadudo nono, Zacarias jekai, nowu roreboe pemegarewu jeta ira kana pemegarewu jaogwai. 1 Icare Zacarias, tuiordui jitu keje, tori buture jagi, pagudugodaere tubodo apo. 1 Mare tupa akore ji Apagudu kaba, Zacarias. Mare paga karega, akogwamagudure bogaiboe Pao meardure ji. Akoreduje Isabel umode ia akonaregedu makai, du amode iedo João. 1 Aegare kuricigomodedu kodiboemode ema. Makareuge eegaremode butu keje. 1 Mare paga karega, kuricigomode Pao jekai. Kudumodukare parera kuruce, kudumodukare pagodureboece. Aroe Pemegarewu metumode tada butumodedu otodai. 1 Umode Israeldoge makareuge erego eno Aroe Eimejera ae. 1 Merumode tui Pao o bataru kogado dutabo, ro rakamode nono Elias ro raka reore. Umode boe etuomage, boe etore edo boe pemegado pui. Umode boe emeartoru bokwareuge edo tugirimi tugodu pemegarewu kae. Umode Israeldoge edo tudo turugadu Pagimejera aregodumodedu kae. 1 Zacarias unoragodure nowu tupaji, akore Inoba imeartorumode nowu inoduji? Ipegagodure, itoreduje kodure nowu inodu kori jamedu. 1 Tupa akore ji Gabriel imireo, imire iragojere Pao Aroe Eimejera apo; imire irojaidodure akae, imagowo awu bakaru jekarerewu pemegareuji awiegai. 2 Akire are ameartoru bokwado iwadaruji. Nowu inodu koia, awadaru bokwamode, awadaru padumodukare akajeje jii nowu inodu umode tudowuje du kae; mare paga karega, nowu inodu umode tudowuje boe aregodui pudae dukeje rugadu. 2 Nowu boema, epagare baawadu keje Zacarias, bogai, eebogodure nowu okwai oino toro Pao uwai tada du, ji. 2 Tui tuiebu dukeje, akoiwakare tumagowo ei; ere boe pa bieduie Pao uwai tada ia boe pemegarewu kurirewu jituji. Ure ewie nowu inoduji tui tugera amagado dutabo. Bataru bokware rugadu. 2 Tui tumaragodae akedudo dukeje, uture tuwai kae. 2 Ia kodiboe rekodaji, oreduje Isabel kuiarure tu je. Ari ikera awubodure du tonaji, ukare tuiebu tuwai piji, tagoi: 25 Ica, cewu Paore makinaiwu boe pemegarewu kurirewu reo ure taiwodo ii tuwo ipogururedu barigu ipiji ime eegai. 
Jesus butumodedu. 2 Ari ikera awubodure mito taci ikera awubowuto Isabel kuiaruredu rekodajire, Paore to tupa Gabriel rojai ia bakurirewu padui Galiléia tadadu iere Nazaré cedu kae. 2 Nowu tupa makomode ia ui tumuguiagu ia imedu apowu nogwaredu pemegareudoji. Nowu imedu iere José, ia Davi uwobe. Nowu nogwaredu pemegareudo iere Maria. 2 Tupare turemo Maria uwaito, akore ji Aegaredo, Maria. Pemegareboe awadure jeture akabo. Akabore Pao Aroe Eimejera mugure. 2 Maria pagudugodure nowu bataru keje; kodi icare ure tumeardae tugu nowu inoduto, kakoduwu bakaru jiba akoino. 3 Icare nowu tupa akore ji Apagudu kaba, Maria, Pao jekarere ai. 3 Ica, akuiarumode, akuri butumode ia akonaregedu rogu apo, dure amode iedo Jesusce. 3 Ema kuricigomode, iemode Pao baru tadawu Onaregedu Pao umode uiedaga Davi muga makai; jetumode jii je Jacó uwobei rugadu. 3 Jeture jiboe akedumodukare. 3 Kodi icare Maria unoragodure tupaji: - Inoba inodu umode tudowuje? Iorduwakare ia imedu boeji. 3 Tupa akore ji Pao Utaroe Pemegarewu umode turawuje awugeje; Pao ro rakareboe urugu rorimode aiogi. Du kodire cewu onaregedu pemegarewu butumode akaidu iemode Pao Onaregedu. 3 Awiabutudo atuie Isabel keje boe egore ore bokwaie ure, mare arire ikera awubodure mito taci ikera awubowuto kuiaru rekodaji, tubegagodu inodu tabo. 3 Mare paga karega, Pao Aroe Eimejera ai, ia biare aiboe bokware kodi. 3 Kodi icare Maria akore U! Pao utugareredo imireo; udo nono nowu akago magai ii du reore. Icare tupa uture piji. 
Maria utui tuduie Isabel uwuai kaedu. 3 Nowu du kodi, Maria ure turagojedo taci je, uture kuri nowu toriraireuge etaogajejewu ia Judéia kejewu bakurirewu kae. 4 Ure turemo Zacarias uwaito, imadure tu Isabel apo. 4 Boekarema, Isabel tumeardui Maria imadui kuri je dukeje, onaregedu ure tamagadudo kuri tada. Aroe Pemegarewu jore Isabel keje. 4 Icare Isabel ure tumago rakado, akore Akire akagaru pemegaguragare areme etada; meture akuri tadawu akaru pemegaguragare jamedu. 4 Ioguduba roguba ure imi, Ikimejera Uce aregoduwo itae? 4 Mare paga karega, akimadui itabo kuri je dukeje, itonaregedu ure turirigo itada. 4 Aiwo aidugiri nure, mare paga karega, ameartorure oinoie boemode tuguwo aiduji, Pao bataru rekodaji. 
Maria uragodure jiboe. 4 Icare Maria akore Itaroere Aroe Eimejera kurido. 4 Iegare kuricigore Pao ji, ure ido ikinorudo kodi. 4 Ure taiwodo ii, boe kadui imidu tabo. Du kodi icare awu inodu otobiji boe eiamedu boe egomode iwo aidugiri remawuie ure. 4 Mare paga karega, cewu ro rakare jamedu boe jiwu iere Pemegarewu cedu, ure boe kurirewu towuje ii. 5 Okudu uiagudu umode tumaedo cewu pagudure jiwuge ewodumode pudato pudatowu eiamedu joki. 5 Ure boe eerdudo turo rakaji, ure ocaro barikare puduiboe erodo ja je. 5 Ure ro rakareuge ewududo tumuga piji, ure ukare boedo pudumiwuge eragojedo. 5 Ure uke boire jiwuge enogwa amogodudo, ure oroe kurireuge etudo tugera kedo akurugudu tabo. 5 Ure tugerabraredo tudugarege Israeldogei, tuwia jetui togudu tuiagudu kodiboe keje. 5 Cewu tagoi paomagei turomoduie du reore, Abraão ji mare rekodajiwuge eiameduji jii je. 5 Maria mugure Isabel apo ari pobe ma jewu metuia bokware. Du kejere ure tugirimi tuwai kae. 
João Batista buturedu. 5 Icai boe ji turugadu Isabel kuributuwo dukeje, onaregedu rogure tu je. 5 Nowu mugu puredure jiwuge, mare uwobe, emeardure Pagimejera ui togudu tuiagududo jituji, kodi icare eegare kuricigore apo. 5 Meri pobe puibiji mare pobe puibiji nowu negedurogu butu rekodaji, ere tuiagu kruca bu nowu pitorirogu keje, emode iedo jamedu. Etaidure tuwo uo Zacarias ie bu keje. 6 Mare uce akore Boro! Iemode João rema. 6 Egore ji Boro. Ia awobe eiekare oinono. 6 Du kodi icare enoragodure uoji inoba rakuduie aidumode iewo. Oino tugera tabo. 6 Kodi icare Zacarias okwamagudure ei ia irarogu bogai, dukejere ure awu tuwadaru bu keje: - João, oinore iemode. Eiamedu boe eebogodu kuricigore. 6 Du keje kuri je okware tuiado po je, erure tugiwuje taci je. Du kejere makore, tumago pemegai Pao jitu tabo. 6 Nowu jeture apowuge epagudugodu ure tubodo ebo. Nowu inodu akaru ure tumaedo Judéia kejewu toriraireuge eiamedu boe joki. 6 Meardureuge eiamedu boe ere inodu mugudo tuwabo tada, tagoi oino dutabo: - Inoba awu negedurogu umode turicodu keje? Ica, Pao iera mugu nure apo. 
Zacarias uragodure jiboe. 6 Pao Utaroe Pemegarewu ure turawuje Zacarias keje, dukeje icare Zacarias akore 6 Boe eegarewo Pao Israeldoge Eimejera ji, mare paga karega, aregodure toge etae, ure einorudo. 6 Ure ia Davi otojiwu, umode paginorudowu, ro rakarewu ako rakarewu, ure arego pagai tudugare Davi uwai keje. 7 Cewu tui to profetadoge pemegareuge mariguduwuge egoiagudu reore. 7 Akore tumoduie paginorudo onare paiwuge epiji, kodu kagirire paiwuge eiamedu boe ekera piji. 7 Akore togudumoduie tuiagudumoduie paomage ebo, 7 tuwiagodukai cewu tagore pao Abraão biegaidu jitu duji. 7 Akore tumoduie paginorudo onare paiwuge epiji, dukejere icare pabagudumodukae parowo nono tuwadaru reore duji. 7 Du koiawo pabemegamode paedorodumode jekai, meri jamedu boe jituji. 7 Aki itonaregedu, akirema akiemode Pao baru tadawu o profeta; mare paga karega, akodumode Pagimejera otodai awo utawara pemegado. 7 Awo oge eerduwado ero pegareuge pijidoduie du koiaie einorudoduie duji. 7 Mare paga karega, Pao kuricigore tubemegaji, umode paginorudowu urugu butudo pawugeje. 7 Urugu jowo meture boeco tadawugei, tuwi tugu tadawugei, tuwo paedorodo boe butugurewu awaraji. 8 Negedurogu ricodure tumedui tudada dutabo. Rakojere boe matadu keje jii ui towadudo Israeldoge eegai du kae. 

Jesus buturedu. 1Nowu du kodi, brae eimejera kurirewu Augusto ia bataru aregodure boe eiamedu boewo cie bu bapera kejedu bogai. 2Nowu inodu ure tudowuje brae eimejeramode Quirino cedu Sria moto keje duotodai. 3Du kodi icare boe eiamedu boe ere tudo pui to bakurirewu padui tu tu pudabodu boe tada, tuwo cie bu bapera keje. 4Kodi icare José ruture jamedu Galiléia piji, bakurirewu iere Nazaré cedu piji, Judéia moto kae, Davi o bakurirewu iei Belém cedu kae. Mare paga karega, Davi uwobe, uwai kejewu nure ema kodi. 
 5José ruture toro tuwo cie bu bapera keje, toreduje Maria, kuiaruredu, apo. 6Eedui nono dukeje, boe aregodure pudae ji. 7Du kodi icare Maria kuri buture tonaregedu rogu apo, ure ia aroia rogu upodo rogu apo, ure rogu bu tu ia barege eke ja ira tada. Mare paga karega, eeda bokware boe ewai tada ewogai du kodi. 
Tupadoge mare jeture barege kugure eiwuge. 8Nowu oiei, ia jeture barege kugure eiwuge, duwugere eeture tagu baregei boecoji, eragojere nono. 9Icare Pao o tupa ure towadudo etai. Pao urugu pemegarewu ure taiado ebo; boekarema, epagudugodu kuricigore. 1 Icare tupa akore ei Tabagudu kaba. Ica, irumode tawie bakaru pemegareuji, dure boe eiamedu boe eegaraemode ema. 1 Awuji, Davi o bakurirewu tada, umode taginorudowu buture, cewu Pagimejera Cristore emawu. 1 Awu inodu umode tado boe pawuje awu inoduji taerdumode ia buture maigoduwu aroia upore apodu rogu padui ia barege kugure eke ja rogu tada duji. 1 Nowu inodu keje kuri je makarewu baru tadawu tupadoge ere tudo pui cewu tupa ae, tui Pao Aroe Eimejera jekaredo dutabo, tagoi oino dutabo: 1 Pawo Aroe Eimejera jekaredo toro baru tadawu boe ao mitodu kae. Woe moto keje boe butugurewu jetuwo Pao meardu kurire jiwu boe ebo. 1 Cewu tupadoge eture epiji, ere tugirimi baruto, dukejere icare cewu jeture barege kugure eiwuge emagore pui Paduwo jice Belém kae paerduwo inoba boere toro du bogai. 1 Eture toro akei pudui dutabo, du eerdure Maria ji, Joseji, cewu pitorirogu padui barege eke ja ira tada duji jamedu. 1 Eerdure tu nowu inoduji, du kodi icare ereadodure nowu pitori rogu jiboe uie tuiegai duji. 1 Meardureuge eiamedu boe eebogodure, emeardu iogodure nowu jeture barege kugure eiwuge ereadodui nowu inodu jituji. 1 Mariare nowu ereadodure jiboe jamedu boe mugudo tuwabo tada, tumeardae tabo ji. 2 Nowu jeture barege kugure eiwuge, ere tugirimi tuiegare kuricigo tabo, tuwadaru jerebari tabo Pao jitu tabo, nowu tuiordure jiboe jamedu boe koia. 
Jesus, oinore nowu negedurogu iere. 2 Meri pobe puibiji mare pobe puibijidu rekodaji, cewu negedurogu iedodumode. Iedodure Jesusce, nono tupa magai ieiagudu reore tui uce bie, kuiarumodedu otodai dukeje. 
Ere Jesus reko Pao uwaito, Pao jorduwo ji. 2 Icai ucei turugadu kuributuredu rekodaji dukeje, ere Jesus reko Jerusalém kae tuwo Pao jordudo ji, uwo nono Moisés bataru reore. 2 Uwo nono Pao bataru padui bapera kejedu reore: - Boetojiwu boe etore ime kugure ecedodumode Pao ai. 2 Jamedu emagewo ia boe maku Pao ai tubaru tabo, nono Pao bataru reore: - Ia metugue gigiridoge ei pobedu rabodu, iarema metugue remawuge ei pobedu rabodu. 2 Boekarema, ia imedu iei Simeão cedu, rakojere Jerusalém tada. Nowu imedu pemegare, jetorore turoji, upagare Israeldoge emode cinorudodu bogai. Aroe Pemegarewu meture tada. 2 Aroe Pemegarewu ure bie bimodukae tuiordukai Pao umode aregowu Cristo jitu otodai. 2 Aroe Pemegarewu koiare ure utudo Pao uwai kae. Nowu negedurogu uomage ei Paodo jordudo ji, uwo nono Pao bataru ui pudumi du reore dukeje, 2 Simeão ure tugeragu ji, ure bu tugana keje, ure tuwadaru ocarodo Pao ji tagoi oino dutabo: - 2 Icare Ikimejera, irego boe butugui ii dutabo, awadaru rekodaji. 3 Mare paga karega, iordure ioku tabo umode boe einorudo boeji. 3 Are nowu boe emode cinorudo taboboe are udo turugadu boe eiamedu boe etai. 3 Awu boe einorudoboe ure nono ia jorugure tui awara awadudo judeukare emawuge eiamedu jitu reore. Duwure ure awobe Israeldoge eegaredo jamedu. 3 Nowu negedurogu uo, uce eebogodure boe emagore pudui jiboeji. 3 Simeão ure tuwadaru pemegarewu bu ewugeje tu je. Akore uce Maria ji Awu negedurogu jeonare pudumiwo makarewu Israeldoge ewududo, makareuge etaogado; ema koia umode boe ekodu pegado pui. 3 Nowu inoduwo makareuge emeardae pawujedudodure. Boe ekiarigodae padumode awabo kajeje, toriga rairewu okori padu magai boe ewabo kajeje du reore. 3 Ia profetarodo iei Ana cedu, Fanuel onaregedu, Aser otojiwudo, mugure nono jamedu, du codugodu remawu nure. 3 Cewu aredu mugure toredu apo jorui ikera awubodure pobe taci ikera awubowuto, nogwaredu rogu kimoi pudumi dutabo. Du keje oredu bokware piji. Nowu inodu pijire ukare turodo oino Pao uwai piji. Rore nono Pao aidu reore meriji, boecoji, todorogai pudui dutabo, togwa kuridodui dutabo jamedu. O jorure 8. 3 Taregodui nono dutabo, ure Pao kurido, makore nowu negedurogu jiboeji upagare Pao umode Jerusalemdo cinorudo jiwuge eiamedu boe ewiegai. 
Ei tugirimi Nazaré kaedu. 3 Turoi nono Paoi turoiagudu reoredu jamedu akedu keje, ere tugirimi Galiléia kae, to bakurirewu Nazaré kae. 4 Negedurogu ricodure tumedui tudada dutabo, tuiorduwa rakarewu tabo. Pao o boe pemegarewu meture tada. 
Jesus rakojei Pao uwai tadadu. 4 Jesus uo, uce etu kigodure joru jameduji tu tu Jerusalém kae Páscoa jiwu peta kae. 4 O jorure pagera pudogidure pobe taci iwurekoto dukejere, erudure Jerusalém kae nowu peta kae turoia reore. 4 Nowu peta akedure dukeje, ei tugirimi dutabo, Jesus rogu mugure Jerusalém tada, mare uo, uce, ekare boe pa. 4 Emeardaere kodurakuduie kodure pudabowuge ebo. Merire mito ei awaraji dukeje, enorare bogai tuwobei, tuiorduware jiwugei jamedu. 4 Mare tuiordukai jitudu koiare ere tugirimi Jerusalemto tuiemaru tabo bogai. 4 Meri pobe ma jewu metuia bokware dukeje, eerdure ji Pao uwai tada, mugui jorduwa rakareuge etoiadoda duji, tuwiapaga tabo enogwaji, tunora tabo ei jamedu. 4 Meardureuge eiamedu boe eebogodure akoi ewadaru jipagi duji. 4 Tuiordui jitu keje, uo, uce eebogodure ji jamedu. Icare uce akore ji Itonaregedu rogu, kodiba aro oino cei? Ica, ao, imi, ceemarure awogai, cegiarigodu kuricigo tabo. 4 Akore ei Kodiba taemarure iwogai? Taerduwakare imaragodumode Ioga maragodae jituji? 5 Mare ekare boe pa akoinoduto. 5 Du kejere icare ure turawuje ebo Nazaré kae, tumeartorui ewadaru jitu tabo. Ucere nowu inodu jamedu boe jetu otorogado tuwabo tada. 5 Jesus ricodure tugurigodui gu gu je dutabo, tuiorduwa rakarewu tabo, Pao o boe pemegarewu metui tudada dutabo, Pao jekai, ime eegai jamedu. 

João Batista uwadodae. 1Brae eimejera kurirewu Tibério jetui Roma bakurireuji jorure ikera pudogidure iwure awubodure dutabo, Pilato jetui Judeia ji, Herodes jetui Galileiaji, uwie Filipe jetui Itureiaji Traconítide motoji, Lisínias jetui Abilene ji, 2Judeudoge ewaire eimejeragei Anás, Caifás mage, dutabore icare Pao o bataru aregodure João, Zacarias onaregedu ae, boe matadu tada. 3João kodure Jordão Po okwaiwu moto jamedu boe kajeje tagoi oino dutabo: - Tadugu tado, taiaedo taro pegarewu boeji. Tagao pegodo, Pao umode taro pegarewu okwado. 4Nowu inodu ure tudowuje uwo nono profeta Isaias o bapera atugo reore: - Ia boe mako padure boe matadu kajeje tagoi oino dutabo Pagimejera utawarado turugadu, utawara jetorodo. 5Boe oiako korobadudo, boe aoporu boado, mekirewu awara jetorodo, awara mo porureuge ekororogodudo. 6Boe eiamedu boe eerdumode Paoi boe einorudo duji. 7Du kodi icare João akore nowu aregodure nono tuwo tao pegodowuge eiamedu boe ji: - Korirewu awague inodudoge, ioguduba ure taerduwado taregoduwo boe pegamode taidu koda piji? 8Taro pemegado boe eerduwo taie ure tagera ra taro pegarewu piji duji. Tagago kaba pui cedododaiwure Abraão rema. Mare paga karega, inagomode tai Pao roiware tuwo awu torido Abraão otobijiwudo pudumi jamedu. 9João makore ei jamedu: - Paro padure iguru paru keje. Ica, tudu pemegakarewu iguru jamedu boe kadodumode barigududoduwo joruto. 1 Du kodi icare nowu boe makareuge enoragodure ji: - Inoba ceromode? 1 Akore ei Tagudawu umode pobe ma, metuia maku ukudae bokwarewu ai, ukere tu jewu umode tuge kado uke bokwarewu apo. 1 Imposto epage etaregodure tuwo tao pegodo jamedu, enoragodure ji: - Cegimejera, inoba ceromode? 1 Akore ei Tamago kaba boe enoroe mori koduwo tugori du bogai. 1 Jamedu tariga raidoge enoragodure ji: - Cegi, inoba ceromode? Akore ei Tagorigodu kaba boe ji, taroreru kaba boe ji, tawudugugo tu je makudure tagai tamaragodae morice boe keje. 1 Boe epaga nure Pao umode cewu umode boe einorudowu rojai du bogai; kodi icare emeardaere Cristoie ure Joãoce duji. 1 Mare João akore oino eiamedu boe ji Inure tagao pegodo pobo tabo; mare ia ro rakarewu ikoriwu aregodumode, duwure ikare irugadu iwo bure tadawu okwa iku kiwuje. Emare umode tagao pegodo Aroe Pemegarewu tabo, joru tabo. 1 Romode nono imedu iedui apá jidu, tuwo trigo iwo barigu piji. Umode trigo tugu tuiato, umode iwo ako tuwo barigu joru bitu bokwareuto. 1 Awu inodu tabore Joãore boe ewie bakaru pemegareuji, okituwa kuricigore awu inoduji boe ji. 1 Okituware brae eimejera Herodesji jamedu, mugure tuwie oreduje apo kodi, ro pega kuricigore jamedu kodi. 2 Du kodi icare Herodes ure turo pega remawudo: ure João tugu baicoreuto. 
Jesus ui taimodu. 2 Boe eiamedu boe ei tao pegodo du tonaji, Jesus ure tao pegodo jamedu. Icarema, makoi baruto du tonaji, barure tuiado. 2 Aroe Pemegarewu ure turawuje bukeje, tui tudo nono metugu reore dutabo. Iaboe mako aregodure baru piji jamedu, tagoi oino dutabo: - Akire imeardu kurire jiwu itonaregedu ure aki. Awugejere itaidae pemegarewu jamedu boe jeture. 
Jesus otododaiwuge. 2 Icai Jesus ui turo paru tugu du kodi o jorumode 30 rakudu. Boe etai, José onaregedu nure ema. Heli onaregedu José rema. Matat onaregedu Heli rema. 2 Levi onaregedu Matat rema. Melki onaregedu Levi rema. Janai onaregedu Melki rema. José onaregedu Janai rema. 2 Matatias onaregedu José rema. Amós onaregedu Matatias rema. Naum onaregedu Amós rema. Hesli onaregedu Naum rema. Nagai onaregedu Hesli rema. 2 Maate onaregedu Nagai rema. Matatias onaregedu Maate rema. Semei onaregedu Matatias rema. José onaregedu Semei rema. Judá onaregedu José rema. 2 Joana onaregedu Judá rema. Resa onaregedu Joana rema. Zorobabel onaregedu Resa rema. Salatiel onaregedu Zorobabel rema. Neri onaregedu Salatiel rema. 2 Melki onaregedu Neri rema. Adi onaregedu Melki rema. Cosa onaregedu Adi rema. Elmadão onaregedu Cosão rema. Her onaregedu Elmadão rema. 2 Jesus onaregedu Her rema. Eliezer onaregedu Jesus rema. Jorim onaregedu Eliezer rema. Matate onaregedu Jerim rema. Levi onaregedu Matate rema. 3 Simeão onaregedu Levi rema. Judá onaregedu Simeão rema. José onaregedu Judá rema. Jona onaregedu José rema. Eleakim onaregedu Jona rema. 3 Melia onaregedu Eleakim rema. Mena onaregedu Melia rema. Matata onaregedu Mena rema. Nata onaregedu Matata rema. Davi onaregedu Nata rema. 3 Jessé onaregedu Davi rema. Obede onaregedu Jessé rema. Boaz onaregedu Obede rema. Sal onaregedu Boaz rema. Nasson onaregedu Sala rema. 3 Aminadabe onaregedu Nasson rema. Admim onaregedu Aminadabe rema. Arni onaregedu Admim rema. Esron onaregedu Arni rema. Fares onaregedo Esrom rema. Judá onaregedu Fares rema. 3 Jacó onaregedu Judá rema. Isaac onaregedu Jacó rema. Abraão onaregedu Isaac rema. Taré onaregedu Abraão rema. Nacor onaregedu Taré rema. 3 Seruke onaregedu Nacore rema. Naga onaregedu Seruke rema. Faleke onaregedu Naga rema. Eber onaregedu Faleke rea. Sal onaregedu Eber rema. 3 Caina onaregedu Sal rema. Arafaxade onaregedu Caina rema. Sem onaregedu Arafaxade rema. Noé onaregedu Sem rema. Lameke onaregedu Noé rema. 3 Matusalém onaregedu Lameke rema. Enoke onaregedu Matusalém rema. Jarete onaregedu Enoke rema. Malaleel onaregedu Jarete rema. Caina onaregedu Malaleel rema. 3 Enos onaregedu Caina rema. Sete onaregedu Enos rema. Adão onaregedu Sete rema. Pao Aroe Eimejera onaregedu Adâo rema.

Aroe pegareuge eimejera ui turokogado Jesus jitu. 1Jesus uture Jordão piji, Pao Utaroe Pemegarewu rakojei pudabo dutabo. 2Aroe Pemegarewu ure reko toro boe mataduto. Nono icare Aroe pegareuge eimejerare tuiagu turo kogado ji tumode meardae pegado du bogai, meri 40 cedu tonaji. Nowu inodu tonaji ukare boe kowuje. Nowu inodu rekodajire icare uke boigodure ji. 3Kodi icare Aroe pegarewu akore ji Aroe Eiemejera Onaregedu umode aki rugadu dukeje, amagodo awu toriji uwo amireudo pudumi. 4Jesus akore Pao o bataru padui bapera kejedu akore amirewu mitodu tabo karega imedu jere, mare Pao o bataru jamedu boe tabo. 5Du keje icare Aroe pegarewu uture apo tori rairewu ao kae, ure jordudo moto jamedu boeji taci je. 6Akore ji: - Imode awu moto jamedu boe, motu inodu, ro raka inodu, maku akai: mare paga karega, inaire jamedu boe makudure kodi, imode maku ia itaidure jiwu ai jamedu. 7Kode, amode apujodo ii ma, jamedu boe akomode ema. 8Jesus akore ji Atugododure oino amode apujodo akimejera Aroe Eimejera ji, tu o bataru jire ameartorumode. 9Icare Aroe pegarewu uture apo kimo Jerusalém bakurireuto, Pao uwai oto mitodu kae, akore ji Aroe Eimejera Onaregedu umode aki rugadu dukeje, akaredo awu piji moto kae. 1 Mare paga karega, atugododure oino akore to tupadogei eetuiagu ai; 1 Eiagu amugudo tugera keje, akawo awure okorido ia tori boe tabo 1 Icare Jesus akore ji.
Bakarure oino arokogadodu kaba Akimejera Aroe Eimejera ji. 1 Tui turokogado jitu akedu keje, Aroe pegarewu re tuwogwado piji, jii ia kodiboe kae pugeje. 
Jesus ui tumaragodae paru tugu Galiléia kejedu. 1 Du kejere icare Jesus ure tugirimi Galiléia kae. Aroe Pemegarewu rakojere apo. Akaru ure taodo nowu nonowu moto jamedu boe joki. 1 Ure boe eerduwado sinagogadoge etada. Boe eiamedu boe ewadaru ocarore apo, emago pemegare ji. 
Jesus ure towadudo Nazaré keje. 1 Jesus kodure tai Nazaré kae, cewu turijodurewo kae, ure turemo nonowu sinagogato sabadore jiwu meriji, cewu turoia reore. Ure turagojedo taci, tumagowo bapera atugoji. 1 Ere profeta Isaias o bapera atugo jodo tuku keje. Tui bapera jado dukeje, ure tugeragu awu atugore oinowuji: 1 Pagimejera Utaroe Pemegarewu padure iwugeje, du kodire ure tugeragu ii, ure ido bakaru pemegarewu marenarue ewie ji. Ure irojai iwo mugure baicorewu tadawuge ewie tui cinorudo duji, iwo joku bokwarewuge ewie taiwomode pugeje duji, iwo boe erorerure jiwuge einorudo. 1 Iwo boe ewie Pagimejera umode tuwobe edo cinorudo jiwu joruji. 2 Du kejere icare, ure bapera mi tu je, ure maku tu jeture jiwu ai, ure tumugudo tu je. Nowu sinagoga kejewuge eiamedu boe eeku kidugodure ji. 2 Icare Jesus akore oino Awu merijire icare cewu tawiedure jiwu bakaru pemegarewu ure tudowuje taegai. 2 Eiamedu boe eiore puaogeje ji, eebogodure nowu bataru pemegarewu aregodui jabiji duji, enoragodure pui: - José onaregedu karegao? 2 Kodi icare Jesus akore ei Boe jokodu tamagomode ii awu bakaruji jorubo kuru epa, apemegago akaobiji. Cemeardure jiwu aro pemegarewu kurirewu ai udo Cafarnaum keje jamedu boe, udo woe ako moto keje jamedu. 2 Boe jokodu jire inagomode oino tai boe etaidukare ia to moto kejewu profetaji. 2 Tawiapagado ukoge bokware pijiwu areme emagaguragare Israel keje, profeta Elias rakoje kimo tonaji, cewu bubutukare jorui pobe ma jewu metuia bokware, ari ikera awubodure mito taci ikera awubowuto, cewu boe eke boi kuricigore boe ji moto jamedu boe joki du kodiwu keje. 2 Mare Elias rojaidodure Israeldoge ia etae ia etae du kare; mare ia Sidnia Sarepta kejewu ia oredu bokware pijiwudo bogaire rojaidodure. 2 Du reorere moci bare jiwu boe emagaguragare Israel tada, profeta Eliseu rakoje kimo tonaji, mare ia emage ia emage etagurugudukare nowu inodu bogai, mare u Síria kejewu ia imedu iei Naamã cedu akurugudure tu je. 2 Awu bakarui oino dukeje, sinagoga kejewuge eiamedu boe ekorigodu kuricigore Jesus ji, ewadaru pega kuricigore ji. 2 Ere turagojedo, ere Jesus barigu nowu bakurirewu piji, ere reko to bakurirewu padure aogejewu nowu torekodu aokae, nowu piji etaidure tuwo barigu moto kae. 3 Mare nowu inodu tada, Jesus padure ekajeje taci je, uture epiji. 
Aroe pegarewu meture tadawu imedu. 3 Du kejere icare Jesus ure turawuje Cafarnaum, Galiléia tadawu bakurireuto. Nono ure boe eerduwado sabadore jiwu meriji. 3 Eerdu moture ure tuiorduwado jiboeji, mare paga karega, mako makore tuiorduwa tabo turo raka tabo. 3 Aror pegarewu meture tadawu ia imedu rakojere sinagoga tadadu ure toiogwari rakaguragado, akore 3 Jesus Nazaré kejewu, inoba akaidure arowo cei? Akaregodure woe awo cebegado? Iorduware ai. Aroe Eiemejera utugare pemegarewu nure aki. 3 Mare Jesu akore tumago okori tabo ji Amago kaba. Atawuje awu imedu piji. Icare Aroe pegarewu re nowu imedu to motoji boe etoiadoda, uture piji, tukai iaboe pegareudo jitu piji. 3 Eiamedu boe epagudugodure, egore pui jice woje jice woje Kakoduboebao? Tagado: ure Aroe pegareuge etudo turo rakarewu tabo, eture rugadu! 3 Akaru ure tumaedo nowu jeture nonowuge eiamedu boe joki. 
Jesus ure Simão ucarugo pemegago. 3 Tudui sinagoga piji dukeje, kodure kuri Simão uwai kae. Simão ucarugo biri uru rakaguragare, du emagore ji ai. 3 Icare ure tuie jodo keje, akore nowu biri uruji tumago okori tabo ji. Icare nowu biri uru okware pi tuku piji. Icare nowu Simão ucarugo ure turagojedo, icare ure eke boe pemegado etai. 
Jesus ure boe emagaguragereuge epemegago. 4 Meri butu rekodaji, cewu uwobe kogodureuge ekogodae padui pumekejedu eiamedu boe ere erego Jesus ae. Icare ui tugera bu tu tu ewugeje du reore, epemegagodure. 4 Aror pegareudogere tudawuje boe makareuge epiji toiogwari rakarewu tabo, tagoi oino dutabo: - Aroe Eimejera Onaregedu nure aki. Eerduware Cristoie ema duji. Du kodi icare ure tumago okorido ei emago kawo. 
Jesus ure bakaru pemegarewu kogado. 4 Barogwa kododu tabo, Jesus uture nowu piji toro ia boe makodureuto. Makarewu boe eemarure bogai, ekodure jii cewu rakojerewo kae, ere tugedu rakado ji utukawo tubiji. 4 Mare Jesus akore ei Imode Pao o boe pemegarewu kogado ia bakurireuge ekao jamedu. Nowu inodu bogaire itaregodure. 4 Ure boe eerduwado tu tu sinagogadoge ekao, Galiléia tada. 

Jesus makoi ture jorduwadowuge boetojiwuge ewogaidu. 1Jesus rakojere Genesaré kejewu kuruga kurirewu jipa keje, du kaere boe ere tudo pui ae tumearduwo Pao bataruji. 2Icare jordure ia ika kurireuge ei pobedu padui kuruga kurirewu okwai duji, kare ecebage ei tudawuje epiji tuwo tugera pemegado tuwuge jituji. 3Icare ure taredo iato, du Simão o rabodu. Makore ji uwo roto oino gu moto piji pobo oiado. Tumugui ika tada dupiji makore boe ji, ure eerduwado. 4Nowu tumagoi boeidu akedu keje, akore Simão ji Ako ika jodo pobo maereuto, tawuge ewarigu kare ewogai. 5Simão akore ji Cegimejera, cemaragodure boeco jameduji, mare cekare cegeragu boeji. Mare, awadaru koia, imode iwuge barigu rugadu. 6Nowu turo oino dutabo, ere tugeragu du kuricigodo karei, dukoia ewugere tuiagu turawuje. 7Ere tugera batarudo jice ia tumedage eedui ia ika tada du kae, etuwo mato pudae, ewo tugerabraredo pudui. Etaregodure, ere nowu ikadoge ei pobedu enogorobadudo, du inodu koia ikadogere tuwogwaiagu poboto. 8Tuiordui nowu inodu jitu keje Simão Pedro ure tubujodo Jesus jokorai, akore ji Akorodo oino ipiji, Ikimejera, mare paga karega, imedu ro pegarewu nure imi. 9Mare paga karega, Simão mare metage eebogodu kuricigore turoi kare eidu jitu kodi. 1 Du reorere Tiago, João nowu Zebedeu ore, duwugere Simão metagere emage, eebogodure jamedu. Kodi icare Jesus akore Simão ji Apagudu kaba. Awu inodu otobiji akire Boe remawuge eire awuge rurudodumode pugeje. 1 Ere nowu ikadoge enogwa iku kogudo nono, pobo okwai, ere tugera ra boe jamedu boe piji, eture apo. 
Jesus ui ia moci bare jiwu imedu pemegagodu. 1 Ia boe kajeje, Jesus rakojere ia bakurirewu tada du kaere ia imedu mocire biri pegadodu aregodure, du jordui Jesus jitu keje, ure tubujodo bure paru tuie joi mototo dutabo, okwamagudure ji, akore Ikimejera, akaidu keje, amode itagurugududo. 1 Icare Jesus ure tugera aogado, ure tugera bu keje, akore ji Itaidure, akagurugududo. Nowu inodu tonaji kuri je, moci okware piji. 1 Jesus akore ji Amago kaba boe ewiegai, mare toro, sacerdote jordudo ai. Moisés makore jiboe morido boewo boe pa apemegagoduie ure duji. 1 Akaru ure tumaedo, du kodi icare boe makareuge ere tudo pui toro ae tumearduwo bataruji, tubemegagoduwo tugogodae boe piji. 1 Mare ukigodure tui tudaru ia boe makodureuto tumagowo baruto. 
Jesu ure ia imedu meru bokwarewu pemegago. 1 Ia meri keje pugeje, unure boe eerduwado. Icare ia fariseudoge mare ia escribadoge etoiare oiei mugui apodu, etaregodure Galiléia kejewu bakurireuge kugure eiamedu boe piji, Judéia piji, Jerusalém piji. Pao ro rakareboe mugure apo tuwo boe ekogodae barigu epiji. 1 Du kodi icare ia ime etaregodure mato ia imedu meru bokwarewu apo, padui tuba kamorewu keje dutabo; etaiwore tuwo remo baito tuwo bu Jesus jokorai. 1 Mare tuiordukai kaiba tugoduwo apo, nowu boe makarewuge ekao dukoia, icare erudure bai ao kae, dupijire ere rawuje mato moto kae, Jesus jokorai. 2 Tuiordui emeartoru rakarewu jitu keje, Jesus makore nowu meru bokwareuji, akore Imeduia, ire aro pegarewu jamedu boe okwado, iwudugugodure ai. 2 Du kodi icare nowu escribadoge, nowu fariseudoge ere tumeardaedo, egore pudui taobiji Kakoduwu imedubao? Ure tuwadaru pegado! Ioguduba umode boe ero pegarewu okwado tuwudugugoduwo boe ji? Tu Pao Aroe Eimejera karega? 2 Mare Jesus ure boe pa emeardaeji, akore ei Inoba tameardaere tadoda? 2 Kakoduwuba biakare: imagowo oino aro pegarewu okware, iwudugugodure ai, iarema imagowo aragojedo, amerudo, oino kana? 2 Aró, kode, imode taerdudo iro rakai iwo boe ero pegarewu okwado duji. Kodi icare akore nowu pogora pegareuji Aragojedo, akeragu apa kamoreuji, toro awai kae. 2 Inodu tonaji kuri je, nowu imedu ure turagojedo taci eegai, ure tugeragu tuba kamoreuji, uture tuwai kae, tumagoi tuiegare pemegareui Pao jitu tabo. 2 Boe eiamedu boe epagudugodure, emago pemega kuricigore Pao ji. Tubagudugodu kuricigoreure dukoiare egoino: - Awu meri jire ceerdure boe moturewu kurireuji. 
Jesus makoi Levi bogaidu. 2 Nowu inodu rekodaji, Jesus uture nowu piji. Jordure boe ere tumuga, tuieda mori maku makaiwu ia imedu mugui ira keje duji du iere Levi. Icare akore ji Ako itabo. 2 Icare ure tugera ra ca boe jamedu boe piji, ure turagojedo taci je, kodure apo. 2 Icare Levi ure boe enogwage kuricigoreudo tuwai keje Jesus ai. Nowu Levi reoreuge, mare iage emugure ira keje nono ebo. 3 Du kodi icare fariseudoge mare escribadoge ere tuwadaru pegado pui, ere tunorado nowu ure jorduwadowugei, egore Kodiba tagogwagere, tagudure publicanodoge mare boe pegareuge ebo jamedu? 3 Icare Jesus akore ei Boe korikare jiwuge, boe urukare jiwuge ewiapagakare jorubo kuru epa bogai, mare kogodureuge tu rugadu. 3 Itaregodure imagowo boe ewogai, epemegawo du bogai, mare pemegareuge ewogai karega, mare pegareuge ewogai. 
Boe etodorogai puduidu. 3 Kodi icare emagore ji João ure jorduwadowuge mare fariseudoge ere jorduwadowuge etodorogare pudui, enogwa kuridodu raire jamedu. Akogerema enogwagere, ekudure. 3 Jesus akore ei Kode, tamode uwirere maigoduwu metage etodorogado pudui tagaidu reore, nowu uwirere maigoduwu mugui ebo du tonaji? 3 Boe aregodumode nowu uwirere maiwu tawujedumode epijiwo kae. Du keje etodorogamode pudui jamedu. 3 Ure awu inodu jeonado tu nowu inoduji pugeje, akore Iaboe iaboe emodukare aroia maiwu bowuje tuwo bu ia aroia codurewu poro keje. Mare paga karega, nowu inodu tabo umode nowu aroia maiwu pegado. Jamedu poro kamida maiwu pemegamodukare aroia codu keje. 3 Akore jamedu Boe emodukare parera kuru maiwu tugu ia pori codureuto. Mare paga karega, parera kuru maiwu umode nowu pori bowuje, dukoia umode ceredo, mare nowu pori pijimode jamedu. 3 Mare parera kuru maiwu tugudumode pori maiwuto ma, mugu raimode puapo. 3 Oino paci woje jamedu kudure parera kuru codurewu cewuge, etaidukare tuguduwo parera kuru maiwuce, mare egore oino parera kuru codurewu ema remawu rema. 

Jesus ore Sábado rema. 1Ia sabadore jiwu meriji, tugodui ia trigo pa oiagi dutabo, nowu ure jorduwadowuge ere tugeragu ia enari boeji, tui a rawuje tugera keje dutabo, enogwagere ji. 2Du kodi icare ia fariseudoge egore ei Kodiba taro oino awu boe ero kaiagu ino sabadore jiwu meriji? 3Icare Jesus akore ei Tamagokare Davi ro padui bapera atugo keje duji? 4Ure turemo Pao uwaito, ure tugeragu bakaru pemegarewu padure kejewu amirewu jitu, ure kowuje, ure maku tumedage etai ewo kowuje, du tu sacerdotedoge emode kowuje kodi karega? 5Icare akore pugeje Imedu Onaregedu ore Sábado rema jamedu. 
Jesus ui ia imedu iera birewu pemegagodu. 6Ia sabadore jiwu meriji pugeje, Jesus ure turemo sinagogato tui boe eerduwado du kae pugeje. Ia imedu kana pemegarewu jaogwaiwu iera bire todu rakojere nono. 7Boekarema, fariseudoge mare escribadoge enoebatodure ji iogomode boe ji sabadore jiwu meri jitu bogai. Nowu inoduwo turugadu tuwo tugeragu jitu bogai. 8Mare Jesus jorduware emeardaeji, du kodi icare akore nowu iera bire towuji Aragojedo, woe boiadoda! Ure turagojedo, rakojere nono. 9Icare Jesus akore ei. -Inoragoduwo tai: boe ero pemegamodukana sabadore jiwu meriji, iarema boe ero pega kana umode? Boe kana umode pu inorudo, iarema boe kana umode pu biiagu rugadu? 1 Tui tuioku maedo boe eiamedu joki dutabo, akore nowu imeduji Akera raido. Icare ure tugera raido, iera pemegagodure taci je. 1 Emagerema ewire tu boe kori koia, eemarure pui jice woje inoba turomode Jesus jitu bogai. 
Apostolodoge ei ikera pudogidure pobe taci iwurekotodu. 1 Nowu du kodi Jesus ure tudawuje boe epiji, ruture ia tori rairewu ao kae tumagowo baruto. Nono makore Pao ji jii barogwa kododu kae. 1 Barogwa kododu kejere makore ture jorduwadowuge ewogai, duwuge epijire ure tugeragu ikera pudogidure pobe taci iwurekoto duji, ure awuge eiedo Apostolodoge, oino (boe ewadaru tabo ure oino rojaidodureuge). 1 Duwuge reo Simão, du ure iedo Pedro; uwie André; Tiago, João, Filipe, Bartolomeu; 1 Mateus, Tomé, Tiago Alfeu onaregedu, Simão iei Zelote cedu, Judas cewu Tiago uwie; 1 Mare Judas Iscariote koiare umode Jesus maku onare puduiwuge etai. 
Boe makareuge ekodui Jesus apodu. 1 Jesus ure turawuje ebo nowu tori rairewu joki, ure tuwuredo ia boe boarewu keje. Nono ia ture jorduwadowuge eedure ia boe makareuge ebo, Judéia jamedu pijiwuge, Jerusalém pijiwuge, Tiro, Sidnia kejewu pobo maerewu jipa pijiwuge rabodu. 1 Duwugere etaregodure nono tuiorduwo ji, tumearduwo bataruji, tubemegagoduwo tugogodae piji; cewu Aroe pegareuge ekare emorora butugudo puduiwuge etaregodure jamedu du einorudodure epiji. 1 Boe eiamedu boe etaidure tuwo tugera jetuwo ji, mare paga karega, ro rakareboe ure tudawuje piji, dukoia eiamedu boe epemegago. 
Boe eegaremodedu koiaboe. 2 Du kejere icare Jesus ure tuioku aogado nowu ture jorduwadowugei, akore ei Boe pemegamode tai, marenarui tagi dukeje, mare paga karega; taragojemode Pao o boe pemegarewu tada. 2 Boe pemegamode tai, tage boimode tai dukeje; mare paga karega, tagogwa amogodumode. Boe pemegamode tai, tagoragudumode dukeje, mare paga karega, taegaredodumode du kodi. 2 Boe ekodu kagirimode tai, boe emode tawarigu, boe erorerumode tai, boe egomode meridogeie tagi, awu inodu jamedu umode tai igoia dukeje, 2 taegaredo, tadugu tado nowu meriji, mare paga karega, nowu inodu mori kurcigomode tagai baru tada. Oinore etuomage erore profetadogei. 2 Mare oroe kurireugemode tagi ma, boe pegamode tai, mare paga karega, morire tagai marigudu. 2 Boe pegamode tai tagogwa amogodure dukeje, icare tage boimode tai. Boe pegamode tai tagogwarire dukeje: tamode maido, tagoragudumode. 2 Boe ewadaru ocaromode tagabo ma, taeku jado, mare paga karega, oinore etuomage erore profeta pegareugei. 
Boe emeardu kurii puidu. - 2 Tagire tawiapagare oino iwadaruji, inagomode tai tameardu kurido onare taiwugei, taro pemegado kodu kagirire taiwugei jamedu. 2 Tawadaru pemegarewu bu bataru pegare taiwuge ewugeje; tamagodo baruto onare taiwuge eparu tabo. 2 Umode tugera to ae awubowujiwu, udo tugera to ae awubowuji pugeje. Iaboe emode akudawu poru kejewu tawuje apiji ma, awiri kejewu maku ai jamedu. 3 Okwamagudumode aiwuge, boe maku eiamedu boe ai. Cewu ure tugeragu akoe jiwu, akorigodu kaba, amago kaba bogai jamedu. 3 Akaidumagai boe erowo ai du reore, aromode ei jamedu. 3 Tameardu kurimode meardu kurire taiwuge ei ma, kaba morimode ema tagai pugeje? Ica, kode, pegareuge emeardu kurire meardu kurire puduiwugei jamedu. 3 Taro pemegamode ro pemegare taiwugei ma, kaba morimode ema tagai pugeje? Kode, oinonore pegareuge erore jamedu. 3 Tamode ia tagoe maku iaboe etai, makuduwo tagai pugeje ma, kaba morimode ema tagai pugeje? Jamedu pegareuge ere toe maku jamedu makuduwo pudai reore jamedu. 35 Paci oino, tameardu kurido onare tuwugei, taro pemegado boe ji, tagoe maku boe etai tabagakai jipagiboe bogai dutabo. Nowu inodu kodire mori kuricigorewu umode tagai, Pao oremode tagi jamedu. Mare paga karega, oinonore Pao pemegare ro pegareuge eiamedu boe ji jamedu kodi. 3 Tagogududo boe ebo nono Tao okudu magai boe ebo du reore. 
Boe emeardae pegakawo pui. 3 Tadugu kaba boe ji, boe etugu kawo tai jamedu. Tagaba boe ewarigu boe pegareuto, tawarigudu kawo boe pegareuto jamedu. Tawudugugo boe ji ma uwo ino tai jamedu. 3 Maku boe etai, Pao umode maku tagai jamedu. Pao umode maku tagaiboe kuricigo cigomode; taroiwamode taboboe jamedu boe Pao umode maku tagai. Mare paga karega, tamode boe remagu tamedagei du reorere Pao umode boe remagu tai jamedu. 3 Jesus ure awu inodu jebato ewiegai pugeje: - Ia joku bokwarewu kodumodukana ia tumeduia joku bokwarewu apo jice woje jice woje? Ewudumodukare motoiato puapo? 4 Jorduwadodurewu kodumodukare ure tuiorduwadowu kori. Mare jorduwadodurewu umode nono ure tuiorduwadowu reore dukeje umode turugadu pudui. 4 Jesus unoragodure ei awu inoduji pugeje tui jebato dutabo pugeje: - Kodiba aerdure ia boe gigudureuji awie joku tada, aerdukai bai kugajejewu i padui aeku tada duji? 4 Kode, inoba akagomode awieji iwo boe gigudurogu tawuje aeku piji, aerdukai nowu bai kugajejewu i padui aeku tada duji? Ro biadodurewu! Nowu bai kugajejewu i padui aeku kejedu barigu aeku piji jao, dukejere aroiwamode awo boe gigudurogu tawuje awie joku piji. 
Iguru tudu boe. 4 Jesus akore jamedu I pemegarewu tudu pegamodukare. I pegarewu tudu pemegamodukare jamedu. 4 Mare paga karega, boe eerduware iguruji tudu koia. Boe emodukare tugeragu kuru cereuji tuguje otoguru piji; boe emodukare tugaragu parera okuroduji kumara iwaraguru piji. 4 Oino jamedu, imedu pemegarewu umode tumeardae pemegarewu tawuje tuwabo piji; imedu pegarewu rema, umode tumeardae pegarewu tawuje tuwabo piji jamedu. Mare paga karega, kuricigore tuwabo tadaboe jire boe emagore. 
Bai parudoge ei pobedu. - 4 Kodiba tagagore ii cegimejera, cegimejera ino, mare tarokare nono iwadaru reore? 4 Cewu aregodure itaewuge eiamedu boe, emeardure iwadaruji, erore nono iwadaru reore jamedu, imode taerdudo ure nono reoreugei. 4 Ere nono ia imedu umode bai mugudodu, ure ko raido, ure bai i bure tugu pariri to du reore. Pobo kododure ma, pobore jore nowu bai keje, mare ukare butudo. Mare paga karega, ure tugera pemegado tui mugudo ji kodi. 4 Mare cewu meardure iwadaruji, rokai nono iwadaru reoredu, ure nono ia imedu ui tuwai mugudo moto bari bari keje tuwure joia bokwa tabodu reore pobore jore keje ma, buture kuri je, nowu inodu pega jagure nowu baiji. 

Jesus ure ia tugobaigarege eimejera Roma kejewu utugare pemegado. 1Jesus tui tumagore jiboe nowu biapagareuge ewiegai boe jamedu boe akedudo dukeje, uture Cafarnaum kae, ure turemo to. 2Nono, ia Roma bakurirewu kejewu ia tugobaigarege eimejera rakojere nono; ia utugare meardu kurire jiwu ure tuwiiagu. 3Tumeardui boe egoi Jesus jitu keje ure codureuge etudo ae, enogwamaguduwo ji utuwo mato uwo tudugare pemegago. 4Tui tuburedo Jesus jitu keje enogwamagudu kuricigore ji, tagoi oino dutabo: - Ure turugadu aro pemegarewu kurireuwo pudui. 5Mare paga karega, paobe etumeduia nure ema kodi. Emare ure sinagoga pemegado cenai. 6Kodi icare Jesus kodure ebo. Puredugodure uwai kae dukejere nowu eimejera ure tumedage emagodo ji: - Ikimejera, akaba amedugodu jokodudo iwai kae. Mare paga karega, ikare irugadu awo aremo iwaito. 7Kodire imeardaere ikae irugadu iwo ipuredo ai jamedu, mare ia awadarudo mito tu je, nowu inodu tabo itugare pemegagodumode. 8Mare paga karega, imi jamedu iwugajejewugere jamedu. Jamedu imi ino tugobaigaregere. Imagomode iaji toro, dukeje utumode. Imagomode iaji mato, utumode mato rugadu. Imagomode itugareji arodo ino, romode ino rugadu. 9Jesus, tumeardui nowu inodu jitu keje, jebogodure ji. Ure tuie kirimi pai kodure pudabowugei, akore Boe jokodu jire inagomode oino tai: iordukare Israeldoge etada ia meartoru kurire oinowuji. 1 Nowu tugobaigarege eimejera ure rojaiwuge ei tugirimi uwai kae dutabo, eerdure pa nowu utugare pemegagoduji. 
Jesus ui ia ukoge okware pijiwu aredu onaregedu jewodudodu. 1 Nowu meri rekodajiwu meriji, Jesus uture ia bakurirewu iere Naim cedu kae. Ia ure jorduwadowuge mare boe makareuge ekodure apo. 1 Tuburedugodui bakurirewu tadawu baiporo kurirewu jitu keje, eerdure iaboe ekodui ia birewu apo tuwo tugu mototo du, ia aredu oredu bire pijiwu onaregedu ui mito tu jedu rabodu. Bakurirewu kejwu ia boe makareuge ekodure apo. 1 Pagimejera tuiordui jitu keje, okudugodu kuricigore apo, akore ji Akoragudu kaba. 1 Ure tuburedo jice nowu boe ji, ure tugera to toi nowu meture tadawu iraji. Boekarema, oredure apowuge ere tuwuredo tu je. Icare Jesus akore Iparedu, imire inagoino, aragojedo. 1 Nowu iparedu ure tumugudo taci, icare makogodure. Icare Jesus ure maku tuje ai. 1 Nowu boe eiamedu boe epagudugodure, ewadaru ocaro kuricigore Pao ji, tagoi oino dutabo: - Profeta kurirewu ure towadudo woe padoda; Pao ure tuie kirimi togei. 1 Nowu inodu akaru ure tumaedo Judéia jamedu joki, puredure nonowuge eiamedu boeji jamedu. 
João Batista ure jorduwadowuge. 1 João Batista ure jorduwadowuge ereadodure biegai nowu inodu jameduji. 1 Icare João Batista makore ia ture jorduwadowuge ei pobe duji, ure etudo Jesus ae enoragoduwo ji: - Cewu aregodumodewu akinao? Iarema cemodukana cewudugudo ia bogai kimo? 2 Nowu ime etaregodure Jesus ae, egore João Batisata ure ceroiai mato akae, cenorawo ai cewu aregodumodewu aki rugadumodedu bogai? Iarema cemodukana cewudugudo ia bogai kimo? 2 Ica, kode, nowu inodu tonaji, Jesus ure makaguragareuge epemegago tujebae padui pumekejedu boe piji, ure Aroe pegareuge ewarigu iage epiji, ure joku bokwareuge eerdudo. 2 Du kejere akore Toro, tamagodo João ji taerdure jiboeji, temeardure jiboeji Joku bokwareuge eerdure, pogora pegareuge emerure, moci bare jiwuge etagurugudure, biaja bokwareuge emeardure, bakaru pemegarewu, Pao umode boe einorudodu, kogadodure marenarue etai. 2 Jamedu ukare turo tago pegado igoiaboe, boe pemegamode ji. 2 Icare nowu Joãore jorduwadowuge etu kejere icare, Jesus makore João jiboe ewiegai. Akore Tadure boe makodureuto taerduwo kaboba jiba? Tadure toro taerduwo kado ao roi jice woje bakuru ai du bogai kana? 2 Tadure toro taerduwo kaboba jiba? Taerduwo aroia pemegarewu metui ia imedu ji kana? Mare ukudae moturewu meture jiwuge, cewu jetu ocaroreuge, eedure brae eimejerage ewai tada tu rugadu. 2 Kode, kaba jiba taerduwoba tadure toro? Ia profeta ji kana? U! Inagomode tai kodure profeta koriwuji jamedu. 2 Awure cewu bapera atugododure jiwu rema iwo ino rojaidodurewu kodudo akododai. Koiare umode akawarado turugadu akododai 2 Kode, inagomode tai buture areme etai João otodaiwuge ia emage ekodukare João kori. Mare du inodu tabo, Pao o boe pemegarewu kejewu biega remawurewu kurire João kori. 2 Publicanodoge mare boe makareuge emeardure Jesus bataruji, duwugere etao pegododure João koia. 3 Mare fariseudoge, escribadogerema, ere turodo oino Pao aidui turowo dupiji tui nowu boe etao pegododu barigodudo dutabo. 3 Jesus akore pugeje Inoba ureuge eiba imode awu oinowuge eebato? Inoba ureuge ereoreba emode? 3 Ere nono ia nege kugurere duwuge emugui ba oiododa emagore pui Cenogwa akore meriri iworeuji, mare tarerukare, cenogwa akore boe ekiarigodure jiboeji, mare tagoragudukare. 3 João Batista aregodure, okwagekare amireuji, kudukare parera kuruce, tagagore Aroe pegarewu meture tada. 3 Imedu Onaregedu aregodure, okwagere, kudure, tagagore Okwage ierikarewu, kudu ierikarewu reno, publicanodoge etumeduia, pegareuge etumeduia reno. 3 Mare ure tugeragu Pao jorduwa rakarewu jiwuge eiamedu boe eiore keje. 
Aredu ro pegareudo utui Jesus aedu. 3 Ia fariseu makore Jesus ji okwagewo pudabo. Jesus ure turemo uwaito, ure tumugudo ira keje togwagewo. 3 Icare nowu bakurirewu tadawu ia aredu ro pega kuricigoreudo, tui boe pa Jesus mugui fariseu uwai tada ira keje dukeje, aregodure ia porigaborogu mori kuricigorewu okorobadui giroreboe pemegarewu tabodu. 3 Tui tuie jodo bure keje kujei dutabo, icare oragudu kuricigore, dukejere jokuru ure ceredo Pagimejera bure joki, ure bure kidudo taga tabo, ure togwabi bureto, ure nowu giroreboe pemegarewu reko bure joki. 3 Cewu makore bogaiwu fariseu, tuiordui nowu inodu jitu keje, akore pudui Profetamode awu imeduce ma, umode awu iera jeture puduiwu aredu pawuje; mare paga karega, aredu ro pega kuricigoreudo rema kodi. 4 Kodi icare Jesus akore nowu fariseuji Simão, inagomode ai iaboeji. Akore Ikimejera, amagodo. 4 Jesus akore Ia ime ere pobe, ia imedui mitotu je duji tuwo toroe morido ai kimo dutabo. Diierore 5 0 okwa kimore ia ai uwo maku nowu imedu ai. Metuia diierore 50 okwa kimore ai tuwo maku nowu imedu ai jamedu. 4 Mare emode morido ai taboboe boware, dukoiare ure pijido, butugugodure ei. Kode kakoduwuba meardu kuri remawumode ji? 4 Simão akor: - 
Imeardaere nowu oe mori kurirewu okwa kimorewu jituji. Jesus akore ji Atugu pemegare. 4 Du kejere, tui tuie kirimi aredu jitu tabo, akore Simão ji Aerdure awu areduji? Ire iremo awaito, akare pobo maku inai iwo iwure kabi; mare awudorema jokuru rere iwure joki, ure iwure kidudo taga tabo. 4 Itaregodure awai kae dukeje akare akogwabi ii, mare awudorema, tui turemo mato dukeje, ukare tumode togwabi iwure todu pijido. 4 Akare roreboe tugu itaoto, mare awudorema, ure kuru giroreboe reko iwure joki. 4 Kodire inagomode oino ai: ro pegarewu makaguragarewu jamedu boe pijidodure, mare paga karega, ure boe eerdudo tumeardu kuricigorewu jituji. Mare cewu boe ewudugugodure biegare jiwu, meardu kuri jokodukare. 4 Du keje icare Jesus akore nowu areduji Aro pegarewu jamedu boe pijidodure. Iwudugugodure ai. 4 Kodi icare, cewu jeture ira keje apowuge egore Kakoduwu imedubao? Roiware tuwo boe ero pegarewu okwado! 5 Mare Jesus, tui turodo bai nowu aredu jaogwai dutabo, akore ji Ameartoraere akinorudo. Toro, boe puredumodukare ai. 

Pemegareuge areme ekodui Jesus apodu. 1Nowu inodu rekodaji, Jesus merure bakurirewu boe ekao, bakurirewu kugure boe ekao, tui Pao o boe pemegarewu akaru kogado dutabo. 2Cewu ure jorduwadowuge ekodure apo. Ia areme, duwuge einorudodure Aroe pegareuge epiji, tugogodae pegarewu boe piji, ekodure apo jamedu. Duwuge reo Maria Madalena, barigudure pijiwu Aroe pegareuge ei ikera awubodure pobe taci ikera awubowuto, 3Joana, maragodure Herodes aiwu Coza oreduje; Susana; mare ia metage makareuge, duwugere tugerabraredo ji ia turoiware jiboe boe tabo. 
Ure boe a tuguwu imedu. 4Bakurireuge epijire ia boe makarewuge ere tudo pui ae nono. Du kodi icare akore ei awu bakaruji 5Ia ure boe a tuguwu imedu uture toro tuwo boe a roto ja ja moto joki. Ui boe a barigu dutabo, ia a buture awara okwato. Boe ewure jore keje, kiege baregere nowu a kowuje. 6Ia a buture toriguruto, botu keje kidure boe akukare jitu koia. 7Ia a buture botoguruto. Botoguru boture tabo mare botogurure bito. 8Iarema, ia a buture moto pemegareuto. Boture, ricodure, enari pemegaguragare. Tagoi oinodu jitu otobiji akore tumago raka tabo Biajareuge emeardumode. 
Jesus ure cewu boe a tuguwu kogado. 9Nowu ure jorduwadowuge, enoragodure ji, kodiba akoino nowu bakaru jitu kodiboeji. 1 Jesus akore ei Tagaire Pao ure pudabowu tuwadaru biarewu kogado. Mare ia boe ewiegai boe emagomode bakarui oino dutabo, duma eerdure tuiordukai jitu tabo, emeardure mare ekare boe pa ji. 1 Ica, oinore awu bakaru kodiwore: cewu boe a ure nono Pao batarure. 1 Cewu a buture awara okwatowu, ure nono meardure Pao bataru jiwuge; boekarema, Aroe pegarewu aregodure, ure bataru tawuje ewabo piji, emeartorukawo ma, einorudodukawo jamedu du reore. 1 Cewu a buture toriguru towu, ure nono cewu meardure Pao bataru jiwuge, ere tugeragu ji tuiegare tabo, mare ukwa bokware dukoia, mare paga karega, emeartoru biegare tu je icai emeardae pegarewu ure tubodo ebo, dukeje ere cewu bataru pijido du reore. 1 Cewu a buture botoguru towu ure nono meardure bataru jiwuge, mare ekodure todobiji dukeje, icai emeardae pegarewu ure tubodo ebo dukoiare ure nowu bataru bito du reore. 1 Cewu a buture moto pemegarewu towu ure nono cewu meardure bataru jiwuge tuwabo jetororewu tabo, tuwabo pemegarewu tabodu reore. Ere bataru jetu otorogado pudabo, du tudu boture tugedui bataru jitu koia. 
1 Boe emodukare jorugo tuwo ruwobo enojodo aoto; jamedu boe emodukare mugudo tuba kamorewu kuda. Mare boe erumode jorugu mugudo tumuga keje uruguwo ure turemowugei. 1 Kodiba karega: biadodureboe jamedu boe, awadodumode, boe eerdumode ji. 1 Ica, kode, taeku tugu tameardaere jiboeto; mare paga karega, ure boe eboboe ia makudumode ai pugeje; mare cewu boe bokware apowu, meardaere ure pudaboboe jamedu boe arududodumode piji jamedu. 
Jesus uce, uwiemage. 1 Jesus uce mare uwiemage eemarure bogai, mare eroiwakare tuwo tuburedo jice ji, boe makareuge ekujiagi. 2 Du kodi icare iaboe ere Jesus bie: - Ace, awiemage, eedure jice baawadu keje, etaidure tuiorduwo ai. 2 Jesus akore ei Imugamage reo, iwiemage reo: duwugere ewiapagare Pao bataruji, erore nono bataru reore jamedu. 
Jesus ure pobo bakuru butugugo. 2 Nowuia meri keje, Jesus ure taredo ika kurireuto nowu ture jorduwadowuge ebo. Akore ei Pawo pagado okwa bakowu awubowu kae. Eture rugadu. 2 Ei pagado du tonaji, icarema Jesus unudure. Du kejere bakuru rakarewu buture nowu kurugaji. Ika okorobadure pobo tabo, icare emorora amagadure pudabo. 2 Du kodi icare ere tuburedo Jesus ji, ere jetadudo, egore ji awu toiogwari tabo Cegimejera, cegimejera, pawogwagodu nure! Ure turagojedo taci je, makore bakuruji, makore pobutoji butugugoduwo. Butugugodure rugadu. Boe moturewu aregodure kuri je. 2 Kodi icare Jesus unoragodure ei: - Kaiba tameartoru jeture. Ere tudo nono iaboere, tuiebogodui jitu tabo, egore jice woje jice woje pui Ioguduba imedubao? Duba bakuru, pobo maerewu emeartorure bataruji? 
Jesus ui ia Aroe pegareuge emedure tadawu imedu pemegagodu. 2 Ere tuiodo ika kurirewu keje Gerasa kejewuge eno moto kae padui Galiléia jokorato du kae. 2 Jesus ui taredo moto kae dukeje kuri je, nowu moto kejewu ia imedu uture jice togi Aroe pegareuge emagaguragai tudada dutabo. Marigudu ukare aroia tugu pudui, ukare tuwuredo tuwuredo tuwai keje, aroe eiao keje rugadure rakoje rakojere. 2 Nowu imedu tuiordui Jesus jitu keje, ure tubujodo jokorai, tui toiogwari rakaguragado dutabo, akore Jesus Aroe Eimejera Onaregedu, inoba akaidure arowo ii? 2 Aroe pegarewu akore oino, mare paga karega, Jesus makore ji utuwo nowu imedu piji kodi. Marigudu meture tada. Boe ere kogudo, boe ere buregogudo, mare ure rugadu kado kado, nowu Aroe pegarewu re tuiodo tuiodo keje boe makodureuto. 3 Jesus unoragodure ji, akore Inoba akiere? Akore Makareboe, oinore ikiere. Akore oino mare paga karega, Aroe pegareuge makaguragare tada du kodi. 3 Enogwamagudure ji ukawo tuwarigu jewoduioto. 3 Aró kode, ia jugoreuge makareuge eedure nono torekodu keje togwage tabo. Icare nowu Aroe pegareuge enogwamagudure ji uwo tudo tudugu nowu jugoreugeto. Ure udo ino rugadu. 3 Kodi icare Aroe pegareuge ere tuiebu nowu imedu piji, ere turemo jugoreugeto. Aró, kode, kuri je nowu jugoreuge makareuge ere tuwarigu jice tori joki kurugato, ewogware poboto. 3 Jeture nowu jogurewugeiwu ime, tuiordui nowu inodu jitu keje, eregodure, ereadodure inoduji bakurirewu tada jice woje, jice woje, boe parugajeje jamedu. 3 Kodi icare boe makareuge eture toro tuiorduwo inoba nowu boere duji. Etaregodure Jesus ae, eerdure nowu imedu mugui bure paru, tugudae metui pudui dutabo, tumeardae jetoro tabo, cewu ure Aroe pegareuge ewarigu pijiwu imedu. Kodi Icare epagudugodu kuricigore. 3 Jordureuge ereadodure ewiegai inoba cewu imedu pemegagodure duji. 3 Kodi icare Gerasa kejewuge eiamedu boe enogwamagudure Jesus ji utuwo tubiji, epagudugodu kuricigore du kodi. Icare Jesus ure taredo ikato tuwo tugirimi. 3 Inodu tonaji, cewu Aroe pegarewu dogere tudawuje pijiwu imedu makore Jesus ji uwo tugodudo pudabo. Mare Jesus imadure apo, tagoi jitu tabo: - 3 Akirimi awai kae. Areadodudo Pao rore aiboe jamedu boeji. Uture rugadu, readodure bakurirewu jamedu boe kao Jesus ro pemegarewu kurire puduiwu jamedu boeji. 
Jesus ure ia aredu, ia nogwaredurogu epemegago. 4 Jesus ui tugirimi dukeje, makarewu boe epagare bogaidu eture togi tuiegare tabo. 4 Sinagoga kejewu ia boe eimejera iei Jairo cedu, riture togi. Ure tubujodo bure paru, okwamagudure ji utuwo tuwai kae. 4 Mare paga karega, ia onaregedu nogwaredurogu ure mito tu jedu ure tuwogwaiagu. Jesus ure tuburedo jice ji, boe eioi tuku puwugeje dutabo. 4 Aró, kode, arire turopegado jiwu ia aredu, jorure ikera pudogidure pobe taci iwurekotodu roi jitu kejedu, ure tuiedure otoiwu toroe jamedu boe akedudo ona jorubokuru epage etai, mare ia ekare pemegago rugadu. 4 Ure tuburedo jice Jesus kujeto, ure tugera to toi ukudae okwaji, du tonaji kuri je pemegagodure. 4 Kodi icare Jesus unoragodure boe ji, akore Ioguduba iera jeture ii? Nowu boe eiamedu boe egore pudumi kaegae dukoia, Pedro mare jeture apowuge egore Cegimejera, awu boe makareuge eiore awugeje eiamedu boe jaogwai. 4 Jesus akore pugeje Iaboe eedure ii, mare paga karega, ire boe pa ia iro rakarewu padui ikajeje duji. 4 Nowu aredu, tui boe pa boe ji boe pa pudui dukeje, tamagadu tabo, ure tuburedo jice Jesus ji, ure tubujodo bure paru, nono readodure ji, boe eiamedu boe eegai, inoba turedu koiaba ture tugera to toi jituji, icai tubemegagodure taci je duji. 4 Icare Jesus akore ji itonaregedu rogu, ameartorure akinorudo. Toro boe puredumodukare ai pugeje. 4 Mako kimo inodu tonaji, iaboe etaregodure mato, tumagoi sinagoga kejewuge eimejera jitu kae: - Akonaregedurogu bire. Amago kaba pagimejeraji pugeje. 5 Mare Jesus meardure ewadaruji, akore Jairo ji Apagudu kaba, ameartorudo tu rugadu, akonaregedu pemegagoduwo. 5 Jesus aregodui uwai kae dukeje, ukare boedo turemo uwaito pudabo, mare Pedro, Tiago, João, mare nogwaredurogu uo, uce tu rugadu. 5 Ei turemo dutabo, eiamedu boe etoragudure tui togeado dutabo. Mare Jesus akore ei Tagoragudu kaba. Nogwaredurogu bika, mare unudu nure. 5 Enogwarire ji eerduware bie rugadu kodi. 5 Mare Jesus, tui tugera kogudo cewu nogwaredu iera kajeje dutabo, akore tumago raka tabo ji Nogwaredurogu, aragojedo. 5 Jewodure. Ure turagojedo taci je. Icare Jesus akore eiagu okwagedo. 5 Uo, uce eebogodure nowu inoduji, tubagudugodu tabo. Jesus akore ei emago kaiagu iaboe iaboe ewiegai nowu inoduji. 

Jesus ure Apostolodoge ero raka maku etai. 1Jesus tui ture jorduwadowuge edo pui pudabo dutabo, ure ero raka maku etai ewo Aroe pegareuge ewarigu, ewo boe ekogodae okwado jamedu. 2Ure etudo ewo boe eerduwado Pao o boe pemegareuji, ewo kogodureuge epemegago jamedu. 3Akore ei: - Tagaba boe towuje tagabo awaraji. Tagaba taiododo, tagaba tagodobodo, tagaba amirewu to, tagaba diiero to jamedu. Tagaba tagudaedo pobe jamedu. 4Tagaregodumode ia bai kae dukeje, taedo nono jii tadumode nowu moto pijidu kae. 5Boe emodukare tugeragu tai nowu tagaregodure pudae kejeboe keje dukeje, tadudo nowu moto piji, tawure jukodo tawure uruguduji, ewiapagakare tai du kodi. 6Eture rugadu, ekodure bakurireuge kugure boe oiagi, tui boe eerduwado bakaru pemegarewu jitu tabo, tui kogodureuge epemegago boe jamedu boe keje dutabo. 
Herodes aidure tuiorduwo Jesus ji. 7Brae eimejera kurirewu Herodes, tumeardui Jesus ro jamedu boe jitu keje, rore toku je. Mare paga karega, iage egore Nowure João rema, du jewodure bireuge epiji. 8Iage egore Elias reno, duwure ure towadudo pugeje. Iage egore Ia profeta mariguduwu jewodure bireuge epijidu reno. 9Mare Herodes akore oino Ire João itoru kado, kode, kakoduwubao icare imeardure roboeji oino? Jemarure inobadu kejeba tuiordumode Jesus jitu bogai. 
Jesus ure amirewu makaguragado. 1 Nowu ure jorduwadowuge, tui tugirimi dutabo ereadodure turorewo jamedu boeji Jesus biegai. Icare ure ekodudo pudabo tuginoi, toro ia boe makodureuto, Betsaida jaogwai. 1 Tui boe pa nowu inodu jitu keje, nowu boe makareuge ekodure rekodaji. Icare Jesus ure tubodo ebo, makore ei Pao o boe pemegareuji, ure kogodureuge epemegago jamedu. 1 Meri rekodugodu nure, kodi icare nowu ure jorduwadowuge emagore ji Nowu boe etudo, etuwo bakurirewu rogu boe kae puredui tu tu puidu boe kae, eemaruwo tuge rogu boe bogai, tubadumodewo boe bogai jamedu, mare paga karega, woe paedure boe makodurewu tada. 1 Jesus akore ewadaru jipagi Tagire tare enogwagedo rugadu. Egore ji Amirewu rogure ikera awubodure tu cedabo, kare kugurere pobe tu je jamedu. Iarema cekana umode boe aru ekeje? 1 Nowu ime ere cinco mil. Icare Jesus akore nowu ture jorduwadowugei Edo tumugudo, eiagu edo cinquenta tu tu tumugui. 1 Erore ino. Eiamedure tumugudo. 1 Du kodi icare Jesus ure tugeragu cewu amireui ikera awubodure tu je duji, cewu kare kugure ei pobe tu je duji jamedu, ure tuie aogado baruto, ure togwa kurido tabo, ure kado, ure maku nowu ture jorduwadowuge etai, ewo maku nowu boe etai. 1 Eiamedure kowuje, enogwa amogodure. Jeture tuiagejewu kododoge ei ikera pudogidure pobe taci iwurekoto du enogorobadure kobo boe tabo. 
Pedro ure tumeartorae awadudo. 1 Ia meri keje Jesus mugure tuginoigodu, nowu ture jorduwadowuge ebo, tumagoi baruto dutabo. Du keje icare unoragodure ei: - Ioguduba boe egore uie ure imi? 1 Egore Iage egore João Batistaie ure aki. Iage egore Eliaie ure aki. Iage egore ia mariguduwu profeta jewoduie du ure aki. 2 Kodi icare Jesus unoragodure ei: - Kode tagi, inoba tagagore ioguduba uie ure imi? Pedro akore Pao Aroe Eimejera o Cristo nure aki. 
Jesus makoi tuwiji tuiewodu jitu. 2 Jesus akore tumago okori tabo ei ekaiagu iaboe iabo ewie nowu inoduji. 2 Akore jamedu Imedu Onaregedu jiwo kuricigomode rugadu; boe codureuge, baire eimejerage emode barigududo pudui rugadu. Cedodudodu rumode tuwidoduwo du kae, mare jewodumode merimode pobe ma awu metuia bokware dukeje. 2 Du otobiji makore eiamedu boe ji, akore Iaboe iaboe etaidumode tugoduwo itabo ma, emode tubijido, emode to cruz reko meri jameduji, dutabore ekodumode itabo. 2 Mare paga karega, meardu kurimode puduiwu, bimode, mare ure tumagu iwugejewu, umode cinorudo. 2 Imedu omode moto jamedu boece, boe kimowo, tuwo tuwogwado rabodu, iarema tuwo tagedudo rabodu ma, nowu inodu tabo inoba umode ai? Unure tuwogwado boe jamedu boe tabo. 2 Iaboe iaboe emode tubogurudo ice, emode tubogurudo iwadaruce ma, Imedu Onaregedu umode tubogurudo ce jamedu, taregodui mato turugu tada, Tuo urugureboe tada, to tupadoge erugureboe tada, dutabo. 2 Boe jokodu jire inagomode oino tai awu jeture woewuge ewimodukare tuiordukai Pao o boe pemegarewu jitu tabo. 
Jesus ure tudo tuginoi ia apostolodoge eegai. 2 Meri pobe puibiji mare pobe puibiji dukeje, Jesus ure tugeragu Pedro ji, Tiagoji, João ji pudabo, ruture ebo ia tori rairewu ao kae tumagowo baruto. 2 Tumagoi baruto du tonaji, jere tudo tuginoi, ukudae kigadu urugure. 3 Boekarema, ia ime ei pobe tu jedu emagore ji. Boekarema, Moisés rabodu, Elias rabodu. 3 Duwugere ere towadudo boe moturewu aiai pudabo dutabo. Jerusalém tadadu bimodedu jire emagore pui. 3 Nowu inodu tabo Pedro mare metage enudu nure. Tuiedadu kejere eerdure Jesus o boe moturewu upoi apo duji, nowu ime ei pobedu eedui apo duji. 3 Cewu ime ei pobedu ewogwai Jesus pijidu tonaji, Pedro makore Jesus ji: - Cegimejera, pemegare paeduwo woe. Pawo aroia baidogedo pobe ma jewu metuia bokware woe: iamode akai, iamode Moisés ai, iamode Elias ai. 3 Mako kimo inodu tonaji, ia boetugu aregodure, ure tubodo ebo. Nowu ure jorduwadowuge tuiordui nowu ewogwai boetuguto dukeje, epagudugodure. 3 Du tonajire icare ia boe mako aregodure nowu boetugu piji, akore Awure imeardu kuricigore jiwu itonaregedu rema. Tawiapagado ji. 3 Nowu makorewu mako inodu rekodaji, eerdure Jesus rakojei tuginoi duji. Nowu ure jorduwadowuge emagokare iaboe iaboe ewiegai tuiordure jiboeji, nowu meri kodiboe keje. 
Jesus ure iparedurogu Aroe pegarewu meture tadawu pemegago. 3 Rekodajiwu meriji, ei turawuje tori rairewu joki du tonaji, ia boe makareuge eridure mato Jesus togi. 3 Boekarema, etoiabiji ia imedu oiogwarire, akore Cegimejera, inogwamagudu nure ai. Akaiwodo itonaregedu roguji, ure mito tu inai. 3 Ia Aroe pegarewu re tudugu to, tudugu to, dukeje oiogwari padu kigodure kajeje, ure to to motoji, ure amagadudodu makaguragado, ure ja otaro arego, tui kugudugodudo dutabo. Ukare tugera ra piji. 4 Imagore awu are jorduwadowuge ei, ewo nowu Aroe pegarewu barigu piji, mare ero rakakare ji. 4 Jesus akore Meartoru bokwareuge, boe pegareuge. Inoba boemodedu kejeba iragojemode jii tagabo? Ikiwa rakamode tagabo? Mato akonaregedu apo! 4 Nowu Aroe pegarewu meture tadawu iparedu aregodure dukeje, Aroe pegarewu re to motoji, tui amagadudodu rakaguragado dutabo. Mare Jesus ure nowu Aroe pegarewu barigu piji, ure nowu iparedu rogu pemegago, ure maku tuo ai pugeje. 4 Boe eiamedu boe eebogodure Pao ro rakareuji. 
Jesus makore tuwiji pugeje. Nowu boe eiamedu boe eebogodui Jesus ro jitu du tonaji, Jesus akore nowu ture jorduwadowugei 4 Awu iwadaru mugu rakado tawabo tada imedu Onaregedu makududodumode ime ekera kai. 4 Mare emage ekare boe pawuje awu bataruto, boeco tadaboe nure ema eegai. Du kodire eroiwakare tuwo nowu inodu boe pawuje. Epagudugodure tunorawo ji nowu inodu kodiboeji. 
Kakoduwu imeduba ema remawu umode ema. 4 Ere tumeardaedo kakoduwu ia pudumiba ema remawu umode pudumi du bogai. 4 Jesus tuiordui emeardaeji ewabo tada dukeje, ure tugeragu ia negeduroguji, ure rakojedo tu pudabo, akore ei 4 Cewu ure tugeragu awu negeduroguji ikie tabowuge eiamedu boe, iire ere tugeragu; ure tugeragu iiwuge, ere tugeragu ure irojaiwuji jamedu. Kode ukare boedo pudumiwu, emare kodumode tumedage ekori. 4 João akore Cegimejera, ceerdure ia imedu ui Aroe pegarewu barigu akie tabo duji, cere ro kaiagu ino, mare paga karega, pameduia karega ure ema kodi. 5 Mare Jesus akore ji Tagaba ro kaiagu ino, mare paga karega, cewu onakare taiwuge eiamedu boe, tamedage nure emage. 
Samaria kejewuge ekai tugeragu Jesus jitu. 5 Boe puredugodui Jesus tawujedumode awu moto pijidu kae dukeje, meardae padure tugajeje taci, tuduwo Jerusalém kae. 5 Icare ure iage erojai toro tododai. Awuge eture rugadu, ere turemo Samaria kejewu ia bakurireuto, tuwo padumodewo udo turugadu. 5 Mare nowu samaritanodoge ewiapagakare ji, paga karega, Jerusalém kaeie ure tuduiagu kodi. 5 João mare Tiago, tuiordui nowu inodu jitu keje, egore Cegimejera, akaidure cenogwamaguduwo joru aregoduwo baru piji ewugeje ma, etageduwo? 5 Jesus ure tuie kirimi pai ei tugorigodu tabo, akore ie Taerduwakare kakoduwu boeba ure tagi. Itaregodure, mare iwo ime etaroe okwado karega, mare iwo einorudo du bogai. 5 Du pijire eture ia bakurireuroguto pugeje. 
Iaboe etaidure tugoduwo Jesus apo. 5 Ekodui toro du tonaji, ia imedu akore ji cegimejera, iko akabo akodumodewo boe kae. 5 Jesus akore ji Okwadoge eiarire, kiege ewaradure, mare Imedu Onaregedu umode tuie jodo tu kejeboe bokwa. 5 Du kodi icare akore ia imeduji Ako itabo! Mare cewu imedu okwamagudure ji: - Ikimejera, ido ioga tugu mototo jao. 6 Mare Jesus akore ji Bireuge edo to bireuge etugu mototo. Aki akoduwo awo boe ewie Pao o boe pemegareuji. 6 Ia makore ji pugeje: - Ikimejera, ikodumode akabo, mare ido ikimadudo jeture iwai tadawuge ebo jao. 6 Mare Jesus akore ji Ia maragodurewu aiwomode tuibagi ma, ukare turugadu tumuguwo Pao o boe pemegarewu tada. 

Jesus ure ture jorduwadowuge ei 72 cedu erojai. 1Nowu inodu rekodaji, Pagimejera ure nowu ture jorduwadowuge ia 72 etawuje pubiji pugeje, ure erojai, edo pobe, pobe tododai, tugodumode kaewu bakurirewu jamedu boe kae, tuiedumodewo kae jamedu. 2Akore ei: - Boepa kurire, mare maragodureuge enowarore tu je. Tagogwamagududo ore boepa cewuji, uwo maragodureuge etudo to boepato. 3Ica, kode, toro. Igoiare ire tarojai tado nono ovelhadoge kugure emagai riedoge ekao du reore. 4Tagaba micigu to, tagaba tagodobodo, tawure tadawu kaba jamedu, tagimadu kaba boe ebo awara keje. 5Tamode taremo towu bai jamedu keje, tagagomode oino jao: - Boe pemegawo awu baiji. 6Ia imedu pemegarewu rakojemode nono dukeje, tawadaru pemegarewu butumode keje; mare boekimomode ma, umode tugirimi tagae. 7Taedudo nowu bai tada, tagogwagedo enogwagere jiboeji, tagududo ekudure ceboece jamedu. Mare paga karega, maragodurewu umaragodae moridodu nure. Tadukaba baidoge etae etae du kaba. 8Tamode taremo towu bakurirewu jamedu boe emode tugeragu tai ma, emode maku tagaiboe kowuje. 9Kogodumode nonowuge epemegago, tagagodo nowu boe ji: 
Pao o boe pemegarewu puredugodu nure tai. 1 Mare tamode taremo ia bakurirewu boeto ma, emodukare tugeragu tai ma, tadumode ewororo oiagi tagagoi oino dutabo: 1 Tago bakurirewu tadawu moto urugudu jetui cewure todu, cemode jukodo tai. Mare paga karega, Pao o boe pemegarewu aregodure tagai, takare tawiapagado ji. 1 Inagomode tai Pao umode tugogado boe eiamedu boe jiwu meri keje, Sodoma bakurirewu boe pemegarewu umode ji, nowu bakurirewu kori. 
Mearutoru bokwarewu bakurireuge. - 1 Ameardu awadudo ai Corozaim, ameardu awadudo ai Betsaida, boe onare tai. Mare paga karega, imode iro pemegarewu kurirewu towuje Tiro keje, Sidônia keje, iromagai woe tadoda du reore ma, etodorogamode pudui marigudu, tui beto rorido tuiogi dutabo, tui jorugudu tugu tudo dutabo. 1 Du kodire boe ewaripomode Tiro ji Sidoniaji tagori. 1 Aki, Cafarnaum, are acedo jii baruto, dukoia awududodumode aibagi jewaduioto. 1 Du kejere akore ture jorduwdowugei Biapagare taiwu, ii rugadu biapagare. Jamedu, ukare tugeragu taiwu, ii jamedure ro oino. Ukare tugeragu iiwu, ure irojaiwu jire ro oino jamedu. 
 Cewu 72 ei tugirimidu. 1 Nowu 72 reoreuge ere tugirimi tuiegare tabo, tagoi oino dutabo: - Cegimejera, akie tabore cere Aroe pegareuge ewarigu jamedu. 1 Jesus akore ei U! Iordure Aroe pegareuge eimejera butui baru piji boe jeragudu reore duji. 1 Icá kode, ire taro raka maku tagai tawo tawure jodo awague ewugeje, tawo tawure jodo betagadoge ewugeje, tawo tawure jodo ro raka jamedu keje, du ero pegamodukare tai. 2 Mare nowu inodu jamedu tabo, taegare kaba Aroe pegareuge eedui taguda duji; mare taegaredo tagie padui baru tada duji. 
Jesus jekareae. 2 Nowu inodu keje Jesus jekare kuricigore Aroe Pemegarewu koia, akore Ioga, baru moto jeonare jiwu Ioga, are awu inodu boe biado jorduwa mearduwa rakareuge epiji, are biegareuge edo nowu inodu boe pawuje. Du kodire ire tukutaido ai, mare paga karega, ure nono akaidu reore kodi. 2 Iogare boe jamedu boe bu ikera keje. Iaboe iaboe eerduwakare Onaregeduji, mare Uo tu rugadu. Jamedu iaboe iaboe eerduwakare Uoji, mare tu Onaregedu, mare cewu Onaregedu aidure edo boe pa jiwuge tu rugadu jamedu. 2 Ure tuie kirimi pai ture jorduwadowugei, akore Ema remawugere, boe pemegare jiwugere, eerdure taerdure jiboeji. 2 Mare paga karega, inagomode oino tai makarewu profetadoge, brae eimejerage, etaidure tuiorduwo taerdure jiboeji, mare eerdukare ji; etaidure tumearduwo tameardure jiboeji, mare emeardukare ji. 
Samaria kejewu imedu pemegarewu. 2 Icare ia jorduwa rakarewu ure turagojedo, tui turokogado jitu tabo, akore ji Cegimejera, inoba iromode iragojewo jii je Pao o boe pemegarewu tada du bogai? 2 Jesus akore ji Inoba bapera atugore boe eroiagudu tabo? Inoba amagoi jitu ure? 2 Akore.
Ameardu kurido Akimejera Aroe Eimejera ji awabo jamedu boe tabo, ameardae jamedu boe tabo. Ameardu kurimode ameduia ji ameardu kuri magai ai du reore. 2 Jesus akore ji Amago pemegare rugadu. Arodino, aemode rugadu. 2 Mare ema, tuwo inodu kado pudui du bogai, akore Jesus ji Ioguduba imeduia rema? 3 Kodi icare Jesus akore Ia imedu ure turawuje Jerusalém piji Jericó kae. Boekarema, jeture iwogu kigodureuge ekerato, duwuge eiwogure oroeji, turorerui jitu, tui okoridodu kuricigodo dukeje, tui bitodu puredugodu dukeje, eregodure piji. 3 Boekarema, ia sacerdote ure turawuje nowu awaraji, jordure ji, mare ure tuwure otonado piji. 3 Du reore ia Levita kodure nono jamedu, taregodui nowu kae dukeje, jordure ji, mare ure tuwure otonado piji jamedu. 3 Du kejere ia moto tuginoiwu imedu, ia Samaria kejewu, kodure nono jamedu. Aregodure nono cewu boere inowo kae, jordure ji, icare okudu kuricigore apo. 

3 Ure tuburedo ji, ure aroia kogudo nowu epae boe kajeje, tui boekaguru, tui parera kuru reko joki dutabo. Ure mugudo cewu tagu kawaru keje, ure reko meru kigodureuge ere tuwure tuwuredo kejewu ia bai kae; nono jeture ji, iogore ji. 3 Nowu meri rekodajiwuji, ure diierodo pobe nowu jeture nowu bai jiwu ai, tagoi oino dutabo: 
Aeto ji, ia mori okwa kimomode ma, imode mori makakai. 3 Du kodi icare Jesus unorare cewu jorduwa rakareuji: - Nowuge ei pobe ma jewu metuia bokwaredu, kakoduwu ia emageba ameardaere metuiamode nowu buture iwogu kigodureuge ekera kejewu rema? 3 Nowu imedu akore Cewu ure togududo apowu. Kodi icare Jesus akore ji Toro. Arodo nono nowu imedu ro reore. 

Jesus aregodui Maria, Marta, ewai kaedu. 3 Jesus, tudui todobiji dutabo, aregodure ia bakurirewu roguto, du ia aredu iere Marta cedu ure tugeragu ji tuwaito. 3 Ia uwie iere Maria cedu, duwudo ure tumugudo Jesus bure paru tuwiapagawo bataruji. 4 Nowu Marta, butugukai tuwai kao tumaragodae boe jitu, aregodure Jesus ae, akore ji Ikimejera, awiapagamodukare iwiei ido mitotu imaragodae jituji? Amagodo ji uwo tugerabraredo ii. 4 Pagimejera akore ji Marta, Marta, amaragodu kiorokare, akere ai amaragodae kuricigorewu boeji. 4 Nowu inodu boe tabo, boe ewiapaga kurimode jiwu ure mito tu je. Mariare tuieonado boe pemegarewu remawuji, du iaboe iaboe emodukare aru piji. 

Jesus ure boe eerduwado tumagowo Pao ji. 1Ia meriji Jesus rakojere turagojerewo keje tumagoi baruto dutabo. Nowu tumagoi baruto du akedu keje, nowu ure jorduwadowuge ia makore ji, akore Cegimejera, ceerduwado cemagowo baruto, nono João Batista magai ture jorduwadowuge eerduwado du reore. 2Kodi icare Jesus akore ei Tamagoi baruto dukeje, tagagomode oino Pao, boe eiamedu boedo akie pemegado, ako boe pemegarewu arego cenai. 3Cege maku cenai tu tu meri jameduji. 4Awudugugo cei cero pegareuji, cewudugugodu magai ro pegare ceiwuge ei du reore. Cegaba cebiapagado Aroe pegarewu bataruji. 5Du inodu otobiji, akore pugeje Ia tagi ia tameduiamode ma, taemarumode bogai boecoji ma, tagagomode imeduia, amireudo pobe ma awu metuia bokware inai jao ka. 6Mare paga karega, ia imeduia aregodu nure iwai kae, awararei pudumi dutabo; ire makaiboe bokware. 7Nowu tameduia akomode tawadaru jipagi toro tuwai tada amago kaba ii, ire baiporo mi, ire iwu itore kugure ebo marigudu, imodukare iragojedo iwo amirewu makakai, oino tawiegai ma, mare tamode tagera to baiporoji kimo ma, 8Inagomode tai: umodukare turagojedo tuwo amirewu maku tagai tumeduiai tagi do koia, mare taro ko barika dukoia, umode turagojedu tuwo tagaidure jiboe maku tagai. 9Inagomode oino tai jamedu tagogwamagududo, Pao umode boe maku tagai, taemarudo, taerdumode ji. Tagera to baiporoji, Pao umode baiporo jado tagai. 1 Mare paga karega, cewu okwamagudureuge eiamedu boe, makudumode etai. Cewu jemarurewu, jordumode ji. Cewu ure tugera to baiporo jiwu, jadodumode ai. 1 Ia tagonaregedu makomode tai amirewu bogai ma, kakoduwu ia uo tagiba tamode tori makai? Makomode karo bogai ma, awaguna tamode maku ai? 1 Iarema makomode tai kogariga ba bogai ma, betaga kana tamode makai? 1 Kode icare, tabega inodu tabo, taerduware tawo boe pemegarewu maku tagore etai, kode, Tao baru tadawu umode Aroe Pemegarewu maku okwamagudure pudaiwuge etai. 
Jesus mare Aroe pegareuge eimejera. 1 Jesus ure ia Aro pegarewu bataru bokwarewu barigu. Nowu Aroe pegarewu utu keje, nowu bataru bokwarewu makore. Icare boe eebogodure makoji. 1 Mare ia emage egore Aroe pegareuge eimejera koiare ure awu imedudo Aroe pegareuge ewarigu boe epiji. 1 Iage, tui tagokogado jitu tabo, enogwamagudure ji uwo ia turo kurirewu towuje. 1 Icare Jesus, tuiordui emeardaeto dukoia, akore ei Ia moto kejewuge emode tudaru pubiji tona tabo pui ma, emode tagedudo taobiji. Jamedu, ia boe emode tudo tuginoi tuginoi pui dutabo ma, emode tagedudo taobiji jamedu. 1 Aroe pegarewu onamode pudui rugadu ma, inoba umode todobiji? Kode, kodiba tagagore Aroe pegareuge eimejera koiaie ure ido Aroe pegareuge ewarigu? 1 Mare Aroe pegareuge eimejera koiamode ure ido Aroe pegareuge ewarigu ma, kode, ioguduba koiaba umode tagoredo Aroe pegareuge ewarigu? Du koiare emage rugadure emode tugogado tai. 2 Mare Pao koiamode ure ido Aroe pegareuge ewarigu ma, kodi icare Pao o boe pemegarewu aregodu nure tagai. 2 Ia imedu ro rakarewu iedumode tuwaiga ji tuietu tabo tuwaiji ma, oroe jetu pemegare rugadu. 2 Mare ia ro rakarewu nowu imedu koriwu aregodumode ae, umode tumorido ji ma, umode tugeragu jeture otoiboe, umode oroe jamedu boe pedo toro boe ji. 2 Akore jamedu Rakojekare itabowu, ona nure ii; jamedu, ukare tugeragu boeji itabowu, unure boe barigu. 
Aroe pegarewu pegarewu ui tugirimidu. 2 Jesus akore oino kimo.
Ia Aroe pegarewu pegarewu umode tuiebu ia imedu piji dukeje, jemarumode toro boe matadu tada tumuga bogai, tuiordukai ji tu keje, akomode pudui imode ikirimi iture pijiwu iwai kae. 2 Taregodui kae dutabo, jordumode: boe akuruguduji, boe motuji. 2 Du keje icare utumode, umode tugeragu ia pega jokodure tugoriwu Aroe pegareuge ei ikera pudogidure pobe taci ikera awubowuto duji, emode turemo nono, emugumode. Du kodi icare, kodure boiwu nowu imedu jiwu, pega remawure boetojiwu kori. 
Boe eegareae ema remawu. 2 Nowu Jesus makoi oino dukeje, ia aredu ure tumago rakado boe etoiabiji, akore ji Jiwo aidugirireudo tadare amedure, koiare ure akogwagirido. 2 Mare Jesus akore bataru jipagi Jiwo aidugiri remawureugere ewiapagare Pao bataruji, erore nono ui turoiagudu reore. 
Jonas jiwu Pao ro kurirewu. 2 Boe eidodu remawu nure, du kodi icare Jesus akore Awu ro pegarewu boe emago nure ia iro kurirewu bogai. Mare iaboe iaboe todumodukare etai: tu Jonas jiwu Pao ro rakarewu todumode etai. 3 Mare paga karega, profeta Jonas magai Ninivitadoge etai du reore, Imedu Onaregedu umode awu boe etai jamedu. 3 Pao umode tugogado boe ji jiwu meri keje, Sul jaogwaiwu brae eimejerago umode turagojedo cai tuwo awu boe ewarigu boe pegareuto. Mare paga karega, aregodure moto oto pa jamedu boe piji tumearduwo Salomão jorduwa mearduwa rakareuji. Aró, kode, ia jorduwa raka remawu rakojere woe, mare awu boe ewiapagakare ji. 3 Pao umode tugogado boe ji jiwu meriji, Ninivitadoge emode turagojedo tuwo tugogado awu boe ji, emode ewarigu boe pegareuto. Mare paga karega, etodorogare pudui, Jonas okituware jiboe kodi. Aró, kode, Jonas koriwu rakojere woe, okituware awu boe ji, mare etodorogakare pudui. 
Boe eeku ure nono jorugure boe etai. 3 Jesus akore pugeje Boe emodukare jorugudo tuwo mugudo boe biarewu keje, iarema ira kuda rabodu. Mare mugumode jorugu tumuga keje uruguwo ure turemowugei. 3 Ica, urugure boeiboere boe eeku rema. Aeku pemegamode ma, aiamedu boe urugu pemegamode jamedu. Mare aeku pemegamodukare ma, aiamedu boe meture boeco tada. 3 Kode aeto ai, urugure atadaboe boeco kawo ema. 3 Awurema karega, amugumode urugureboe tada, ia boeco okomodukare kao ma, aiamedu urugumode, amedui ia jorugu kurukururewu kuda du reore. 
Jesus makoi fariseudoge eidu. 3 Jesus mako kimo keje, ia fariseu makore bogai okwagewo pudabo. Icare ure turemo, ure tumugudo ira keje. 3 Nowu fariseu jerore ta... Ukai tugabi icai togwagemodedu keje duji. 3 Pagimejera akore ji.
Tagi, fariseudoge, tagire tagoroe uporu kabi, mare tadoda tagorobadure tagiwogae tabo, tagarodae tabo. 4 Aora bokwareuge, ure uporu biri towujewu, ure tadaboe to jamedu. 4 Kode, akogududo boe ji akoroe tabo jao, atadaboe akudo boetoji, awu inodu tabo aiamedu boe akurugudumode. 4 Boe pegamode tai, fariseudoge, tare tagoe jamedu boe tawuje pubuji tawo maku Pao ai, jii tagoe biegarewu kae, jamedu tare bu dízimo keje. Mare tawiapagakare jetororeboeji, tawiapagakare tameardu kuriwo Pao ji. Boro. Taemarudo jetororeboe bogai, tameardu kurido Pao ji, takai nowuia pijido dutabo. 4 Boe pegamode tai, fariseudoge, tagaidu barikare boetojiwu boe emuga iraji, tagaidure boewo tugurido tai ba oiagi. 4 Boe pegamode tai, tare nono bireuge eiaore ukai towadudo du reore, du jokire ime emerure tuiorduwa bokwa tabo. 
Jesus makoi escribadogei. 4 Icare ia boe eroiagudu epa makore ji, akore Cegimejera, akagoi oinono dutabo, are cedogorido jamedu. 4 Jesus akore ji Boe pegamode tai jamedu, boe eroiagudu epage, tare ime enoredudo turo rakamodukare taboboe tabo, mare tagi tamodukare tagera pagado ji, tamodukare tagerako to toi ji. 4 Boe pegamode tai, taomagere bitowu profetadoge tare eiao motudo. 4 Nowu inodure tado boe jokodu jiie taomage erore jiboe rugadu, du tare boe jokodu rugaduie. Mare paga karega, ere ewido rugadu, tagi tare eiao motudo. 4 Du koiare Pao jorduwa mearduwa rakarewu akore imode profetadoge, imode apostolodoge erojai toro ewogai, mare emode iage ewido, etonamode iagei. 5 Profetadoge eiamedu ewidodui moto paru towuje du pijidu koiawo koiare Pao umode tugogado awu boe ji. 5 Abel bitodui jii Zacarias bitodudodu kae, duwure bitodure altar templo etoiadadoda. U! Imagomode tai: awu inodu okwamagudumode awu boe etai nowu inodu jamedu mori bogai. 5 Boe pegamode tai, boe eroiagudu epage. Tare tageragu jorduwa rakarebaoe epa baiporo epaji, mare tagi remawuge takare taremo, takare iage edo turemo to jamedu. Nowu baiporo epa Pao bataru reno. 5 Jesus uture nowu piji, durekodaji, fariseudoge, escribadoge, ekare tumorora butugudo pudui tunorai jiboe bogai, tugodu kagiri jitu tabo. 5 Etaidure tuwo tugeragu ji, ia bataru keje, tuwo pegado. 

Boe epaguduiagu Pao ji tu rugadu. 1Nowu tonaji, boe emagaguragare du ere tudo pui Jesus oiei, dukoia eiore puwugeje jice woje, jice woje. Icare Jesus makore ture jorduwadowugei boetoji akore ei Taeto tai fariseudoge emagore jiboeji emagore iaboeji, dukeje erore tuginoi. 2Mare boe rorire jokiboe, padu awadumode; padu biareboe, boe emode boe pa. 3Jamedu, tamagore boeco tadaboe, padu awadumode jorugu keje; tagogwa podure ji pu biagai bai tadaboe, padu awadumode bai aoji. 4Imago nure tai, imedage tabagudu kaba ure boe ewido boece, nowu inodu rekodaji ia eromode jiboe bokware pugeje. 5Imode taerdudo tabagudumode ceboeji tabagududo Paoce, du tawi rekodaji roiware tuwo tawarigu joru to duji. U! Awu cere tabagudumode rugadu. 6Tamodukare metugue ei ikera awuboduredu maku tumori biega tabo? Du inodu tabo, Pao biagodumodukare ia epiji. 7Tabagudu kaba, tagodure kiege barege ekori. Pao jorduware inoba tagaore tagaora keje. 
Meartorureuge, meartorukareuge. 8Inagomode tai cewu ure tuiorduwado ii ime eegaiwuge eiamedu boe, imi jamedu, imode iorduwado ei Pao o tupadoge eegai jamedu. 9Mare cewu ure tuiorduwa bokwado ii ime eegaiwu, imi jamedu imode iorduwa bokwado ji Pao o tupadoge eegai jamedu. 1 Cewu bataru pegare Imedu Onaregedu jiwuge eiamedu boe, nowu ewadaru pegarewu jamedu boe pijimode, Pao butugugodumode ei. Mare cewu bataru pegare Aroe Pemegarewu jiwugerema, Pao butugugodu modukare ei. 
Aroe Pemegarewu umode tuwadaru maku togei. 1 Tajedodumode sinagogadoge etae, boe eroiagudu epage etae, brae eiemejerage etae, dukeje, tamorora amagadu kaba tamode onado tai tawadaru taboboe bogai. 1 Paga karega, Aroe Pemegarewu umode tagagomode jiboe mugudo tawabo tada, nowu du kodiwu keje. 
Oroe kuricigorewu aora bokwarewu imedu. 1 Du keje icare boe etoiabijiwu ia imedu akore Jesus ji Cegimejera, amagodo imanaji uwo ceore ieonado jiboe makinai. 1 Mare Jesus akore ji Imedu, ioguduba ure boe eroiagudu epado imi tadoda? 1 Du keje icare makore be eimedu boe ji, akore Taeto tai, tagagemo kaba akemo barikare toroe kuriwowu boe ereore. Mare paga karega, imedu toroe kuri koia karega bimodukare, mare bimode rugadu, toroe kuri inodu tabo. 1 Kodi icare ure awu bakaru jeonado nowu inoduji, akore Ia imedu oroe kuricigorewu o boepa pijiboe kuricigore. 1 Du keje icare ure tumeardaedo inoba iromode? Mare paga karega, imode awu inoe jetuwo bokwa. 1 Du kejere akore oinore iromode imode inoe ja butudo iwo ia kuri remawurewu towuje; tore imode boepa tadaboe jamedu boe, inoroe pemegarewu jamedu boe tugu. 1 Icare inagomode itaroeji itaroe, akoroe kuricigore tuia tada, joru butu rakaguragamode ji. Akamudo, akogwagedo, akududo, arodo akaidu reore. 2 Mare Pao akore ji aora bokwarewu, awu boeco mitoduji akaroe arududodumode apiji. Are to puiwu akoeboe ioguduba oemode ema? 2 Oinore umode ure toroe kurido tu pudai mare Pao ai boe kimorewu imei. 
Boe emorora amagadu kawo pudui awu moto kejeboeji. 2 Jesus ure tuie kirimi pai nowu ture jorduwadowugei pugeje, akore ei Du kodire inagomode oino tai tagaba tamorora amagadu jokodudo tamode koboe bogai, tamode tugu tai boe bogai. 2 Tagire tagodu remawure tamode koboe kori, metumode tai boe kori. 2 Tagaiwodo kiege baregei: ekare boe tugu, ekare tugeragu boeji, eke ja bokwa, eke muga bokwa, mare du inodu tabo, Paore eedo rugadu. Kode, mare tagi, tagodu remawure kiege barege ekori. 2 Kakoduwu ia tagiba, taro raka inodu tabo, tamode taragoje raido tagaobiji? 2 Kode, taroiwakare tawo biegare tu je boe towuje, kode kodiba tameardaere iaboe tuginoiwuji? 2 Tagaiwodo okureboe ricoduji: ekare ikureboe towuje, ekare enareboe towuje, du inodu tabo, inagomode tai Salomão oroe kuricigore mare roiwakare tuwo tugudae pemegado pudui nowu okureboe reore. 2 Kode, Paore boebutu oroedo oino du awuji jeture toro boe tada, barogwato barigudumode joruto, kode tagi kana, roiwamodukare turowo ino tai? Meartoru bokwareuge! 2 Tamorora amagadu kaba tai tamode kowuje boe bogai, mare Tao jorduware tagogeai nowu inodu bogaiduji. 3 Mare awu moto kejewu meartorukareuge, emorora amagadu amagadudo pudui awu inodu boe bogai. 3 Taemarudo tamuguwo Pao o boe pemegarewu tada boetoji, dukejere icare nowu inodu jamedu boe itodumode tagai. 
Baru tadawu boe enoroe kurirewu. 3 Tagowarore tu jedu ietui taidu, tabagudu kaba. Mare paga karega, Pao aidure tuwo to boe pemegarewu maku tagai. 3 Akirodo ure tagabo boe tabo, maku marenarue etai. Nowu inodu tabore tamode tagoroe mori ja kodoraborogu akedu bokwarewu towuje, tamode tago boe pemegarewu akedu bokware udo turugadu baru tada, iwogurewu iwogumodukare ji, rogure umodukare pegado du kae. 3 Mare paga karega, tago boe pemegarewu jeturewo kejere tawabo mugumode jamedu. 
Utugare upagai cimejera bogaidu. - 3 Tado tarugadu jii je, tagudawu jetu pemegai tai dutabo, bukigu kogu pemegai tagajeje dutabo, tagedui tago jorugu jitu tabo. 3 Tado nono upagare cimejera bogai utui peta kae umode tugirimi du bogaiwu ime ereore. Aregodumode ma, umode tugera to baiporoji ma, tuwo baiporo jado kuri aregodu keje. 3 Jiwo aidugirirewu utugaregere eimejera jordumode ei tudo turugadu tudogi duji. Boe jokodu jire inagomode oino tai umode tudo turugadu, umode edo tumugudo ira keje, umode enogwagedo. 3 Aregodumode boeco oia keje rabodu, iarema ba aregodu tabo rabodu, eiwo aidugiri rumode. 3 Mare taerduwado awu inoduji jamedu: ia uwairewu jorduwamode kakodiboe kejeba iwogu kigodurewu aregodumode ma, umode tudo turugadu tuietu tabo, ukawo turemo tuwaito. 4 Nowu inodu koia, tado tarugadu. Mare paga karega, Imedu Onaregedu aregodumode tameardaekai tuwogai dukeje. 
Utugare pemegarewu, utugare pegarewu. 4 Du kodi icare Pedro akore Cegimejera, tu ceina awu bakarure oino, iarema eiameduji jamedu kana? 4 Pagimejera akore Utugare pemegarewu jorduwarewu awu rema: cewu ukimejerare jetudo toe jiboe, tuwo tumedage enogwagedo, boe ji turugadu dukeje. 4 Cewu ro oinowu cimejera aregodu keje, jiwo aidugirimode. 4 Boe jokodu jire inagomode oino tai meartorumode ji toroe pemegarewu jamedu boe tabo. 4 Mare cewu jeture boe jiwu akomode icare ikimejera aregodumodukare kuri je, ino ma, okwagemode, kudumode tuwo tuioku bai baido ma, 4 imejera aregodumode upagakai tuwogai dukeje, umode rugadu kado, umode barigu pegareuge eedato. 4 Cewu imedu jorduware cimejerai turoiagu jiboeji, mare tumeartru bokwa tabo ukare boedo turugadu, boe to du makaguragamode biri kajeje. 4 Mare cewu imedu jorduwa jokodukai cimejerai turoiagu jiboe jitu, umode turo pegarewu towuje ma, boe to du awaromode tu biri kajeje. Mare paga karega, Paore boe makudu kurido aiwu, okwamagudu kurimode ji boe bogai pugeje. 
Boe ji tudo tuginoi Jesus koiadu. 4 Itaregodure iwo joru barigu moto joki, itaidure urugoduwo rugadu. 5 Ia boe etaimodu tabore imode itaimo, itagemo remawu nure nowu inodu bogai. 5 Tameardaere itaregoduie boe butugurewu tabo moto kae duji? Boro, inagomode tai: iwo boe etawuje pubiji itaregodure. 5 Mare paga karega, awu inodu otobiji, boe emode ikera awubodure tuwai tada, du eiamedu boe emode tudo tuginoi pui. 5 Uomage etonamode torei, boe etore etonamode tuomagei; uce onamode tonaregedu areduji, onaregedu aredu onamode tujeji; ucarugo onamode turagoji, urago onamode tujarugoji. 5 Jesus akore boe ji jamedu taerdumode ia boetugu ui tawogado meri butu jaogwaidu jitu keje, tagagomode kuri je bubutu aregodu nure. Nono umode ino rugadu. 5 Taerdumode bakuru aregodui paribureadoge eiaogwaiboe piji dukeje, tagagomode biaku butumode. Nono umode ino rugadu. 5 Boe biadudowuge, taerduware ure baru tadaboeji, ure moto kejeboeji. Kode kodiba taerduwakare umode oino kuri je boeji? 
Boe ero pemegawo onare puduiwuji. 5 Kodiba tagare tameardae tugu tawo jetororeboe towuje? 5 Atumode onare aiwu apo boe eroiagudu epa ae du tonaji, aroiwado awo apemegado ji, awudugugoduwo ji awaraji, ukawo acedo boe eroiagudu epa ae, boe eroiagudu epa ukawo amagu tugobaigarege etai, ekawo atugu baicoreuto. 5 Inagomode oino ai: amodukare atawuje nowu piji jii, ai boigoduwu akiro rogu maku du kae. 

Boewo tugera ra turo pegarewu piji. 1Nowu boe keje iaboe etaregodure Jesus ae tureadoduwo Pilatos roi ia galileudoge eiduji. Nowu galileudoge enure taguiee bito tuwo uredudu rutudo to aroe eimejera bogai. Du tabore Pilatos ure ewido, ei taguiee bito du tonaji. 2Kodi icare Jesus unoragodure ei: - Tameardaere nowu galileudogeie pega remawure tumedage ekori boe ji oinono ei dukoia? 3Boro! Inagomode tai. Mare tamodukare taedorodo ma, taiamedu boe tawimode nono ewi reore. 4Jesus akore jamedu Tawiabutudo cewu ime ei 18 cedu, nowu Silo kejewu bai rairewu buture ewugejedu, tui ewido duji. Tameardaekana epega remawure Jerusalém kejewuge eiamedu boe ekori? 5Boro! Inagomode tai. Mare tamodukare taedorodo ma, tawimode nono ewi reore jamedu. 
Figueira i tudu bokwarewu. 6Akore ei jamedu nowu inodu reoreboeji: - Ia imedu ore figueirace tugudui o boepa tadadu, uture kae taiwo tabo tudu bogai mare jordukare ji. 7Du kodi icare makore nowu jeture to boepa jiwuji, akore ji ica, joru buture pobe ma awu metuia bokware awu figueiraji, itaiwoi tu tu ji tudu bogai duji, mare boe kimore. Kode, kado! Kodiba rakoje onare kimo woe? 8Mare nowu jeture nowu boepa jiwu akore ikimejera, rakoje rugadu tu awu joruji jao; iwaigodumode oiei, iwo ia moto pemegarewu tugu oiei. 9Du kejere tudu botumode rakudu. Umodukare ino ma, amode kadodudo rugadu. 
Jesus ure ia aredu pemegago sabadore jiwu meriji. 1 Jesus unure boe eerduwado sinagoga keje sabadore jiwu meriji. 1 Ia aredu mugure nono, joru buture 18 cedu Aroe pegarewu metui tadadu, iedure ji tui kogodudo dutabo, toia upo tabore merure; roiwakare tuwo tuiedorodo remawu rugadu. 1 Jesus jordure ji, icare makore bogai, akore ji Aredu, akinorudodure akogodae piji. 1 Ure tugera bu kejedu tonaji ure tuiedorodo, tumago pemegai Pao jitu tabo. 1 Mare nowu sinagoga kejewu brae eimejera korigodure tuiordui Jesus iogoi sabadore jiwu meri keje duji, icare akore boe ji Meri ikera awubodure mito taci ikera awubowuto, jire boe emaragodure. Kode mato tagiogowo nowu meri keje, mare sabadore jiwu meri keje karega. 1 Icare Pagimejera akore Ro biadodureuge! Tamodukare ia tagagu tapira, ia tagagu jumento okwa iku kiwuje, tawo ekududo sabadore jiwu meriji? 1 Mare awu Abraão onaregedu nogwaredu rogu, Aroe pegareui kogudo joru butui 18 cedu, inorudodumodukare sabadore jiwu meriji? 1 Tagoi awu bakaru jitu koia, nowu onare jiwuge eiamedu boe epogurugodure. Nowu boe makareuge eiamedu boe rema, tuiordui nowu ro kurirewu jamedu jitu keje, eegare kuricigore. 
Mostarda a. 1 Jesus makore kimo: - Kakoduboeba umode nono Pao o boe pemegarewu reore? Inoba ureuba imode udo nono reore? 1 Ure nono mostarda are, du biega remawure, ia imedu ui tugeragu jitu tuwo tugu to boepato du reore. Nowu mostarda a boture, ricodu kuricigore, baru tadawu kiege barege etaregodure tui tuwaradu bu itura boe kejedu kae. 
Amirewu barododu epa. 2 Jesus akore pugeje Inoba ureuba imode udo nono Pao o boe pemegarewu reore? 2 Ure nono aredu ui tugeragu amirewu barododu epaji tuwo tugu ruwoboe ei pobe ma jewu metuia bokware enogorobadui amirewu kugu taboduto du reore, dukoia nowu kugu jamedu boe barododumode. 
Baiporo biegarewu. 2 Jesus, tugodu kimoi Jerusalém kae dutabo, ure tuwu bakurireuge ekajeje, bakurirewu biegarewu boe ekajeje, tui boe eerduwado dutabo. 2 Iaboe enoragodure ji: - Cegimejera, awarore tu jewu ime kana emode cinorudo? 2 Akore Taemarudo tawo taremo baiporo biegarewu kajeje. Mare paga karega, inagomode tai makareuge etaidumode tuwo turemo to, mare eroiwamodukare. 2 Boe etuo ui turemo tuwaito dukeje, umode tuwaiporo mi tuberagajeje dukeje, taedumode baawadu keje, tamode tagera to baiporoji, tagagoi oino dutabo cegimejera, cegimejera, baiporo jado. Mare akomode iorduwakare kaibawuge nure tagiba. 2 Du tagagomode cenogwagere, cegudure akabo, are boe eerduwado ceeda boe keje jamedu. 2 Mare akomode tai iorduwakare kaibawuge tagiba. Taiamedu boe taiaedo ii, mare paga karega, ro pegareuge tagi kodi. 2 Jesus akore kimo Taerdumode Abraão, Isaac, Jacó, profetadoge eiamedu boe eedui Pao o boe pemegarewu tada, tagi ma, tawarigududodui baawadu kae dukeje, taerdumode boe etoragudu, boe eto akoi pui duji. 2 Boe etaregodumode meri rutu piji, meri butu piji, emode tumugudo Pao o boe pemegarewu keje. 3 Mare paga karega, ia boetojiwuge boiwugemode, ia boiwuge boetojiwugemode emage. 
Jesus mearudu kurii Jerusalém jitu. 3 Nowu meri mitoduji, ia fariseudoge etaregodure tagoi oino Jesus jitu tabo: - Atawuje, atudo awu piji, mare paga karega, Herodes tuiagu awido kodi. 3 Jesus akore ei Toro, tamagodo nowu okwa reoreboeji ica, ire Aroe pegareuge ewarigu, ire kogodureuge epemegago, awuji, barogwato jamedu, rekodajiwu meri jire icare imode imagu. 3 Mare imerumode kimo awuji, barogwato, rekodajiwuji jamedu mare paga karega, profeta bimode jaegiri Jerusalém jitu ukare turugadu kodi. 3 Jerusalém, Jerusalém, are profetadoge ewido, are tori to Paore rojaiwugei. Imaragodu maere iwo tado pui, nono kogariga ro magai tore kugurei cidodu kuda du reore. Mare akaidukare! 3 Ica, kode, tawai bioromode. Mare inagomode tai taerdumodukare ii pugeje jii boe egoi akaru pemegarewu aregodui Pao ro raka tabo, oino du kae. 
Jesus ure ia kogodurewu pemegago sabadore jiwu meriji. 1Ia sabadore jiwu meriji, Jesus ure turemo ia fariseu kurirewu uwaito, togwagewo uwai tada. Boe enoebatodure ji. 2Ia imedu kogodurewu, bokodu kigodurewu, mugure nono. 3Du kejere icare Jesus ure turodo pai fariseudoge ewugeje, bakaru epage ewugeje, akore ei Boe ekiogodumodu kana sabadore jiwu meriji? 4Mare emagokare. Du kodi icare Jesus ure tugeragu nowu imeduji, ure pemegago taci je, imadure apo taci tuberabiji. 5Du kejere, ure turodo pai ewugeje pugeje, akore oino Kakoduwu ia tagiba, tagagu tapira, tagagu jumento butumode ia moto oiakoto ma, tamodukare tawuje kuri je sabadore jiwu meriji jamedu? 6Nono eroiwakare tagowo ia tago. 
Boe ei tuwiegadodu. 7Jesus jordure jamedu jeturudodure aewuge emode tumugudo boetojiwu boe emuga keje duji. Icare ure awu bakaru jeonado tu awu inoduji: - 8Jeturududomode akae boe ekera makudumode puaidu kae ma, akaba amugudo boetojiwu boe emuga keje. Paga karega, jeturudodumode ia kodure akoriwu ae ma, ia dukeje, 9cewu ure jeturudo akaewu kodumode kuri akae, akomode akorodo oino, awu nono. Nowu inodu keje, apogurumode amedui boigoduwu boe emuga keje duji. 1 Mare jeturudodumode akae dukeje amode amugudo tu boigoduwu boe emuga keje. Du kodiwo nowu ure jeturudo akaewu akowo ai imeduia, ataru gu ceboje. Nowu inodu keje, boe ema remawumode akai, nowu jetorododure aewuge eiamedu boe jekai. 1 Mare paga karega ure tuguridowu boe eiamedu boe ewiegamode; ure tuwiegado tu jewu boe eiamedu boe, ekurimode. 1 Du kejere icare Jesus akore nowu ure jeturudo pudaewuji Ai boe eke parudo dukeje, akaba jeturudo amedage etae, jamedu awobe etae, oroe kurireuge etae karega jamedu. Mare paga karega, aromode ino ma, emode jeturudo akae jamedu, nowu inodu tabo enure mori maku akai. 1 Mare amode boe eke parudo dukeje, jeturudo marenarue etae, pogora pegareuge etae, joku bokwareuge etae. 1 Du keje boe pemagaguragamode ai. Mare paga karega, ere morido tu emaboe bokware dukoia, mare morimode akai pemegareuge eewodu keje. 
Boe enogwage kurirewu. 1 Awu bataru inodu koiare, ia jeturudodure aewu makore Jesus ji: - Boe pemegare jiwugere emode tumugudo Pao jeture jiwuge eno ira keje togwagewo. 1 Mare Jesus akore ji Ia imedu ure boe enogwage kurirewu parudo, ure jeturudo makareuge etae. 1 Icai boe aregodui nowu boe enogwagemode du kae dukeje ure ia utugaredo nowu ture jeturudo aewuge ewie mato, jamedu boe ure turugadu. 1 Mare eiamedu boe ere turoiwa bokwado. Boetojiwu akore ire ia moto aru, du kodire itumode toro, iorduwo ji, kodire inogwamagudure oino ai: awudugugo ii. 1 Ia akore ire akirodo tapiradoge ei ikera pudogidure duji, imode irokogado ei. Kodire inogwamagudure ai: awudugugoduwo ii. 2 Ia metuia akore ino jamedu ire iwiredo, du kodire iroiwamodukare ituwo toro. 2 Nowu utugare ure tugirimi, okwajeture nowu inodu jamedu boeji cimejera biegai. Kodi icare nowu boe etuo korigodure, akore nowu tudugareji toro kuri je pugeje boe oia jamedu boe kao: marenarue, pogora koboreuge, joku bokwareuge, pogora pegareuge, mato ebo. 2 Du kejere utugare makore ji Ikimejera, ure turugadu, ai boe eroiagudu reore, mare ia boe emuga kedo kimore. 2 Icare nowu imejera akore atudo awara jameduji, awara uiamugu jameduji, apewudo boe eiameduji ewo turemo, duma, iwai okorobadoduwo. 2 Mare paga karega, inagomode tai: cewu ire jeturudo aewuge ia emage emodukare togwapagado ire boe ekedo emaboeji. 
Boe ei tudo turugadu tugoduwo Jesus apo. 2 Makarewu boe ekodure Jesus apo. Ure tuie kirimi pai, tagoi oino dutabo: - 2 Iaboe etaregodumode itae, tumeardu kurikai ii tuo kori, tuje kori, toreduje, tore, tumanamage, tuduiemage, tuwiemage ekori, pugori jamedu ma, ire jorduwadowu umodukare ema. 2 Ukare to cruz reko itabowu, imeduiamodukare ema. 2 Ia tagi, tagaidumode tawo ia bairairewu mugudo ma, tare tamugudo jao, tawo morimode remagu inobadu taboba akedumode du bogai. 2 Tawo paru tawuje, tawo bure tugu dukeje, akedumodukare ma, iaboe etaregodumode mato eerdumode ji ma, ekawo jarodo tai, tagoi: 3 Awu imedu ure awu bai paru tugu mare roiwakare tuwo akedudo. 3 Jamedu ia boe eimejera, tui turugoduiagu ia tumeduia brae eimejera jitu keje, umode tumugudo boetoji tuwo tumeardaedo tumode turugadu turugoduwo tudugarege ei dez mil cedu apo, tumeduia brae eimejera utugarege ei vinte mil ceduji. 3 Jordumode tumodukae tumorido tumeduia jitu keje, umode iaboe emagodo ji turugodu kawo pui du bogai. 3 Kode oino, ia tagi ia tagi tamodukare tagoroe jamedu boe pijido ma, ire jorduwadowu umodukare ema. 
Sal ro bokwarewu. 3 Boe pemegarewu sal rema. Mare nowu ro akedumode ma, inoba boe eromode tuwo rodo pugeje? 3 Pemegamodukare motoji, ukare turugadu tuwo moto pemegado: boe ere barigu baawadu kae. Biajare tumearduwowuge emeardumode. 

OveIha okwaredu. 1Publicanodoge, ro pegareuge ere tuburedo jice Jesus ji tumearduwo bataruji. 2Fariseudoge, escribadoge ewadaru pegare, egore Awu imedu ure tugeragu pegareugei, okwage nure ebo. 3Du kodi icare Jesus makore awu bakaruji ei: - 4Kakoduwu ia imeduba, aku ovelhadoge emode 1 0 cedu, ia okwamode mito tu je epiji ma, umodukare tugera ra nowu makareuge epiji tuiemaruwo cewu okware mito tu jewu bogai jii tuiordui jitu kae? 5Du tuiordui jitu keje umode rogu bu cidorugajeje tuiegare kuricigo tabo. 6Tui tugirimi dukeje, taregodui tuwai kae dutabo, umode tumedage eto pui ae, akomode ei: - Taegaredo itabo. Iordure inagu barogo rogu okware boetowu roguji. 7Inagomode tai awu inodu reorere ia ro pegarewu mito tu jedu umode tubemegadodu koiare, boe eegare kuricigomode baru tada, cewu ure 99 cewuge ekori, duwugere epemegare. 
Diiero meriri okwaredu. 8Jesus akore jamedu awu bakaruji pugeje Kakoduwu ia areduba, ia diiero meriri ekurewu ure ikera awubodure du, ia okwamode mito tu je ma, umodukare jorugo, umodukare bai akudo, tuiemaru tabo bogai akei pudumi dutabo, jii tuiordui jitu kae? 9Icare, tuiordui jitu keje, umode tumedage eto pui, umode puredure puduiwuge eto pui pudae, tagoi oino dutabo ei taegaredo itabo, iordure cewu okwarewu ino diiero meriri ekureuji. 1 Kode, inagomode tai nowu inodu reorere Pao o tupadoge eegaremode ia ro pegarewu ui mito tu jeu ui tubemegado duji. 

Ia onaregedu okwaredu. 1 Jesus akore awu bakaruji kimo Ia imedu ore ere pobe. 1 Uwierewu akore ino tuoji ioga, ieonare jiboe inoroe makinai. Du kodi icare enoroedo puibiji tu ei. 1 Meri makakare durekodaji, onaregedu uwierewu, tui tuionare jiwu toroe jamedu boe to pui dukeje, uture ia moto padu jaegiriwo kae. Torore icare ure cewu toroe jamedu boe akedudo, turo tago jokodu kadu boe koia. 1 Tui jamedu boe akedudo dukeje, nowu moto keje boe eke boire tubodo du kuricigodo boe ebo. Nowu inodu keje, kiarigodure tu... Tui boe pa marenaruie ure pudumi pugeje duji. 1 Du kodi icare uture nowu moto kejewu ia imedu ae, tumaragoduwo ai, duwure utudo to boepa kae jetuwo tagu jugoreugei. 1 Nowu iparedu aidure togwagewo jugoreuge enogwagere jiboeji, mare iaboe ekare boe maku ai. 1 Du kodi icare aregodure pudae tu je, dukejere icare ure tumeardae tugu nowu inodu jamedu boeto. Du tabore icare akore E! Inoba ioga utugaregere uwai keje duwuge eke amirewu makaguragare: ica, imi woe, iwigodu nure ike boi koia. 1 Iwo iragojedo, ituwo ioga bogai, imagowo oino ji ioga, iro pegare Pao Aroe Eimejera ji, iro pegare ai jamedu. 1 Ica, ikare irugadu akagowo akonaregeduie ure imi pugeje duji. Arodo nono aro magai atugaregei du reore ii. 2 Du kejere icare ure turagojedo taci je, uture tuo bogai. Kodu jae kimo, jire tuo jordure. Kodi icare uo rekodure togi, togudu koia apo, ure taredo jice itoru kae, ure togwabi ji. 2 Kodi icare onaregedu akore ji ioga, iro pegare Pao aroe Eimejera ji, iro pegare ai jamedu; ikare irugadu akagowo akonaregeduie ure imi pugeje. 2 Mare uo akore tudugaregei ia aroia pemega remawurewu reko mato, tugu ji; ia boe ekerako tadawu tugu ierakoto; bure tadawu tugu bureto. 2 Ia tapira maiwu bararurewu reko mato, bito jamedu: pawo kowuje, paegarewo. 2 Mare paga karega, awu itonaregedurogu bire, icare jewodure; okware boeto, icare paerdure ji pugeje. Nonore icare ere tudo pui tureruwo, togwagewo tuiegare tabo. 2 Nowu inodu tonaji, onaregedu codurewu rakojere to boepa tada. Tui tugirimi dutabo, tuburedugodui baito dutabo, meardure nowu enogwa akoji, ererui tuiegare tabo duji. 2 Du kejere icare makore ia tudugareji, unorare ji inoba rakuduie boere. 2 Du ure bie awiere tugirimi, aore tudugaregedo ia tapira bararurewu bito, mare paga karega, jordure ji pugeje, kogodukare, pemegare kodi. 2 Onaregedu codurewu korigodure tu je. Aidukare tuwo turemo. Mare uore tuiebu ae, akore uiagu turemo. 2 Kodi icare nowu iparedu akore oino ji joru makaguragare imaragodui akabo duji, ikare imeartoru bokwado ia amagore jiboeji jii je du kare; du inodu tabo, akare ia barogo rogu makinai iwo ia boe enogwage parudo imedage ebo dukare. 3 Macare oinore icare awu akonaregedu ure tugirimi, tui akoroe jamedu barigu ro pegarewu areme ebo durekodaji, dukeje kuri je are atugaregedo tapira bararurewu bito ai. 3 Icare uore jorduwado, akore ji itonaregedu, amugure jii itabo, inoroere emaboe jamedu boe akoroe rema jamedu. 3 Kode, ure turugadu pawo boe enogwage parudo paegare tabo, mare paga karega, awu awie bi nure, macare jewodure; okwa nure boeto, macare paerdure ji pugeje kodi.

Jeture tugimejera oroe jiwu imedu pegarewu. 1Jesus akore jamedu nowu ture jorduwadowugei Ia du kodi ia imedu oroe kuricigorewu ure ia imedu jetudo nowu toroeji pudae. Duwu rokare turugadu nowu oroe tabo. Du kodi icare imejera biedure ji. 2Kodi icare nowu imejera makore bogai, akore ji inoba arore? Imeardure aro boeji. Akogado ai awo inoroe makudure akaiboe makinai; mare paga karega, aetumodukare inoroeji pugeje kodi. 3Kodi icare nowu imedu ure tumeardae tugu nowu inoduto, akore pudui taobiji inoba iromode? Iordu nure oino ikimejerai itawuje awu toroe piji duji. Iwo boepa bu? Mare iroiwamoduka. Inogwamagudu kigoduwo? Mare ipogurure ce. 4Iorduware inoba iromode boewo tugeragu ii tuwai kae du bogai, itui imaragodae piji dukeje. 5Kodi icare makore mito mito ukare toroe mori akedudo cimejera aiwugei. Unoragodure boetojiwuji inoba amode maku ikimejera aidu ure kimo? 6Akore boekaguru ja mode 1. Icare akore ji amara tabo, amugudo awo amode maku kimoboe tabo bapera atugodo: 5, oino ji. 7Du kejere icare makore iaji pugeje aki pugeje, inoba amode maku kimo boemode? Akore trigo jamode 1. Nowu jeture cimejera oroe jiwu akore akeragu ako baperaji, atugodo 8, oino ji. 8Nowu ukimejera je rore ta... Ji, jorduwa monoreuji. Du koiare Jesus akore Awu moto kejewuge eerduware inoba tuwo tudo duji, jorugu tadawuge ekori, turoi tumedage ei duji. 9Inagomode tai: tagogududo boebo awu moto kejewu tagoroe tabo ma, Paowo tugeragu tai tuwai akedumodukareuto. 1 Pemegare biegareboe jiwu imedu pemegamode kurireboeji jamedu. Jamedu, pegare biegareboe jiwu pegamode kurireboeji jamedu. 1 Kode, tabemegamodukare awu moto kejeboeji dukeje, ioguduba umode tumeartorudo tai Pao o boe pemegarewu tabo? 1 Jamedu, tabemegamodukare ia boe enoroeboeji ma, ioguduba umode tumeartorudo tai tagoroe boe tabo. 1 Ia boe etugare umodukare tudo puibiji ia cimejeraji. Iadukare kodu kagirimode iaji, tumeardu kuriwo metuiaji, iarema umode tumagu boetojiwu ai, tui boe redugodudo metuia jitu tabo. Tameardu kurimodukare Pao ji tameardu kurii moto kejeboe jitu tabo. 
Jesus makoi ia bakaru rogudogei pugejedu. 1 Aró, kode, nowu fariseudoge, enogwakidu ierikadu, tumeardui akoinodu jitu keje, ere jarodo ji, ere boe eredugodudo ji. 1 Icare Jesus akore ei Tagi tare taedorogodudo tai ime eegai. Mare Pao jordure tawaboji. Mare paga karega, cewu ure turugadu ime eegaiboe, barigudureboere, jaroreboere ema Pao jekai. 1 Boe eroiagudu, profetadoge ewadaru, ekodure jii João ae. Du inodu piji mato Pao o boe pemegarewu jiwu bakaru pemegarewu awadudodure. Ime eiamedu boe ere tubewudo pudui tuwo tugeragu ji. 1 Du inodu tabo, awu moto, awu baru akedumode, mare boe eroiagudu jiwu ia bapera atugorogu okwamodukare mito tu je. 1 Cewu ure tugera ra toreduje pijiwuge eiamedu boe tuwo tugeragu ia areduji pugeje, ero pega nure; cewu ure tumugudo aredu barigudodureudo apowu, ro pega nure jamedu. 
Oroe kurirewu imedu mare Lázaro marenaru. 1 Jesus akore pugeje Ia imedu oroe kuricigorewu, ukudae kurukururewu, kujagurewu, kigadurewu, okwagere tuge pemegareuji meri jameduji, ocaro amogodure inodu tabo. 2 Ia okwamagudu kigodurewu ia marenaru ure jamedu, du padure nowu oroe kuricigorewu uwai poro okwai, moci kuricigore joki. 2 Du akemore tuwo nowu oroe kurirewu uke gigudurogu butui moto kaedu kowuje tuge boi koia. Arigaodoge enogwabidure nowu epaeji jamedu. 2 Boekarema, nowu marenaru bire, cedodure tupadoge eigoia toro Abraão ae. Nowu oroe kurirewu bire jamedu, icare tugududodure joruto. 2 Tumedui tujebae pegarewu kurirewu tada, joru tada, dutabo, aiwore baruto ma, jordure Lázaro mugui Abraão apo duji. 2 Du koiare oiogwarire, akore ioga Abraão, akogududo itabo, Lazarodo tugerako otorogu to co poboto, uwo ia butudo mato ikeru keje, uwo ikeru akodudo, mare paga karega, awu icebae roreru kuricigore ii awu joru tada. 2 Mare Abraão akore itonaregedu, awiajetu moto kejewu boe pemegarewu jamedu boe makudui akai duji; mare Lázaro rema, boe pegarewu makudure ai. Du koia jekarere, aidure woe, akirema amedure acebae pegarewu tada. 2 Jamedu boe oiako raicigorewu kodure pagoiagi, du kodire ia woewuge etaidumode tuwo pagado toro tagae ma, eroiwamodukare; torowuge eroiwamodukare tuwo pagado mato jamedu. 2 Nowu oroe kurirewu akore kodi icare, ioga, inogwamaguduwo ai, awo Lázaro utudo ioga uwai kae, mare paga karega, iwiemagere ikera awubodure. 2 Makowo ei ma, egurukawo iaogwai awu boe pegarewu jeta kae. 2 Abração akore Moisés, profetadoge, ewadaru padui bapera kejedu padure toro ebo, ewiapagamode ji. 3 Nowu oroe kurirewu akore pugeje boro, ioga Abraão, mare ia bireuge etumode etae tuwo ewie ma, emode tubemegado. 3 Abração akore ji ewiapagamodukare Moisés, profetadoge, ewadaruji ma, jamedu ia birewu jewodumode, mare emeartorumodukare rugadu. 

Boe ero pegarewu okwadodu. 1Jesus akore nowu ture jorduwadowugei jamedu Iaboe ekigodure boe erego turo pegareuto rugadu, mare cewu ro rore oinowuge, boe korimode ei. 2Ure turugadu boewo ia tori motudu kurirewu kogudo nowuge eidoru kajeje, ewariguduwo toro pobo maereuto, mare tuwo awu ia pitori rogu reko boe pegareuto dure ema karega. 3Tagi, taeto tai: awie ro pegamode ma, amagodo ji. Umode tuiedorodo ma, awudugugo ji. 4Ro pegamode ai ikera awubodure pobe taci ikera awubowuto, meri jameduji, du aregodumode akae ikera awubodure pobe taci ikera awubowuto meri jameduji jamedu, tagoi oino dutabo ire iro pegarewu pijido oino ma, awudugugodumode ji. 
Boe emeartorae. 5Apostolodoge emagore pagimejeraji Cegimejera cemeartoru ko tao kae. 6Pagimejra akore Tameartoru umode nono ia mostarda a rogu biega tu je du reore ma, tamagomode awu oko iji atawuje toro pobo maereuto. Ema meartorumode tawadaru ji rugadu. 
Ia boe etugare romodedu. 7Jesus akore awu bakaruji ei jamedu Ia imedu utugarere ia, du ure jetudo to boepaji tagu tapiradogei jamedu. Meri rekodu tabo, nowu utugare ui tugirimi tapiradoge epiji dukeje, ukimejera makokare kuri ji mato, awo amugudo ira keje. 8Mare paci oino, akomode ji ike mugudo ira keje inai, inogwagewo, ikuduwo jao; dukejere akogwagemode, akudumode. Oino ji. 9Cewu utugare pagamodukare iaboe iaboe bogai pugeje nowu inodu morice. 1 Awu inodu reorere tamode jamedu: tai taroiagudu jamedu boe akedudo dukeje, tagagomode cerore nono boe etugarege ereore. Ceroro nono ceroiagudu reore tu je. 
Jesus ui ia moci bare jiwuge ei ikera pudogiduredu pemegago. 1 Tumeru kimoi Jerusalém kae dutabo, Jesus kodure Samaria, Galiléia enogwa joi pugajejedu oiagi. 1 Tuioi ia baboturoguto dukeje, ia moci bare jiwuge ei ikera pudogiduredu etaregodure togi, ere tuwuredo du jaedo ji, enoiogwarire mato, tagoi oino dutabo: - 1 Cegimejera Jesus, akogududo cedabo. 1 Jesus jordure ei, akore ei Toro! Tawo sacerdote jordudo tai. Ekodui toro du tonaji, epemegagodure. 1 Icare ia mito tu jedu, tuiordui tubemegagodu jitu keje, ure tugirimi, tui tumago rakado, tuiegarei Pao jitu tabo. 1 Ure tubujodo Jesus bure paru tui tuie bu moto keje dutabo, tuiegarei jitu tabo. Boekarema, ia Samaria pijiwu imedu rabodu. 1 Jesus akore ji Pemegagodureuge ekare ikera pudogidure? Kaiba nowu amedage ei ikera pudogidure awogai mitotu epijidu ekodure? 1 Awu ia moto tuginoiwu pijiwu ure tugirimi mito tu je, tuwo Pao akaru kurido? 1 Du kodi icare Jesus akore ji Aragojedo! Toro! Ameartoraere akinorudo. 
Pao o boe pemegarewu aregodu. 2 Fariseudoge enoragodure Jesus ji: - Inoba boemode du kejeba Pao o boe pemegarewu aregodumode? Jesus akore ei Pao o boe pemegarewu aregodumodukare nono ia boe eerdure jiboe reore. 2 Boe egomodukare emareo, emarice, inodu umodukare, mare paga karega, Pao o boe pemegarewu mugure tadoda marigudu. 2 Ia boi pugeje, ure inodu kogado nowu ture jorduwadowuge ewiegai: - Boe aregodumode tagaidumode taerduwo Imedu Onaregedu o meriji, mare taerdumodukare ji. 2 Du kejere boe egomode emareo, emarice. Tagaba taebu. Jamedu tadu kaba eregodaji. 2 Mare paga karega, boe jeragudu ro magai boe jamedu boeto du reorere Imedu Onaregedu o merijiwu umode jamedu. 2 Mare boetoji jiwo kuricigomode, barigududodumode pudui awu boe eigoia. 2 Imedu Onaregedu aregodu umode nono Noé upagai pobo maerewu bogai du reore. 2 Boe enogwagere, ekudure, ere tuwiredo, ere tugogedo jii Noé ui turemo to ika kurireuto du kae. Du kejere butao maerewu aregodure du pore eeda kedodo. 2 Lot kodiwu kejedu kodiboe reore jamedu ime eegarere pudui, ere akirodo boeji, ere akirodo boe tabo, ere boe a tugu, ere baidoge emugudo jamedu. 2 Lot utui Sodoma piji jiwu meriji, joru mare enxofre buture baru piji, ure boe eiamedu boe eeda kedodo. 3 Du reorere Imedu Onaregedu umode towadudo jiwu meri umode. 3 Nowu meri keje, ia boe eedumode tuwai boarewu aogeje, enoroe pemegarewu jetumode ewai tada ma, emodukare turemo tuwaito tuwo tugeragu ji; rakojere to boepa tadawuge emodukare tugirimi tuwai kae jamedu. 3 Tawiabutudo boere Lot oreduje jitu kae. 3 Meardaere tu puduiwuge ewogwamode, mare biagodure tubijiwugerema, Pao umode edo cinorudo. 3 Inagomode tai nowu boe kodiwu boecoji, iage emode pobe tuba keje: ia tawujedumode, ia pijidodumode. 3 Areme emode pobe tugaiborigodu tabo: iarodo tawujedumode, iarodo pijidodumode. 3 Ime emode pobe boepa tada: ia tawujedumode, ia pijidodumode. 3 Nowu ure jorduwadowuge enoragodure ji: - Cegimejera, kaiba nowu inodu umode tudowuje? Akore ei Ia birewu padumodewo keje, pobureuge emode tudo pui ae. 

Boe enogwamagudae. 1Jesus ure ia bakarudo oino, tuwo ture jorduwadowuge eerduwado enogwamaguduwo tu tu tubaru tabo, ekawo nowu inodu pijido. 2Ia bakurirewu tada ia brae eimejera rakojere, du pagudukare Paoce, meartorukare iaboeji iaboeji jamedu. 3Nowu bakurirewu mitodu tada, ia aredu oredu bokware pijiwudo rakojere jamedu, duwudo aregodu kigodure kuri kuri ae tagowo oino jitu bogai aeto ii onare iiwu piji. 4Mare boe raire aidukai tuwiapagawo akoi pudui duji; du inodu oto keje ure tumeardae tugu nowu inoduto, akore ipagudukare Aroe Eimejerace, imeartorukare imei. 5Mare awu aredu re maere itae, dukoia iwiapagamode ji; umodukare ino ma, umodukare togwa ra turoi itae dupiji. 6Pagimejera akore jamedu Tameardure awu brae eimejera akoi oino duji? 7Aró, kode, Pao biapagamodukare toge enogwamagudu maei puduiwugei? Umodukana tugerabraredo ei kuri je? 8Inagomode oino tai Pao umode tugerabraredo ei kuri je rugadu. Mare Imedu Onaregedu aregodumode dukeje, jordumodukana boe emeartoraeji awu moto keje? 
Fariseu mare publicano. 9Jesus makore ia bakaruji pugeje. Awu tagoino dutabo makomode cewu ure tojarodo pudui tubemegaiedu jiwuge, ei turodo tuwo ia boe ewarigodudo pudui du bogai, 1 Akore Ia ime ei pobedu erudure Pao uwai kae tumagowo baruto. Fariseure ia, publicanore ia. 1 Fariseu makore Pao ji turagoje tabo, akore oino tudada inure tukutaido ai, Ioga, mare paga karega, ikare nono ia ime ereore kodi, duwugere iwogu kigodureuge, jetorokare pudumiwuge, jerebari kigodureugere; jamedu ikare nono jewu mugure oinowu publicano reore jamedu. 1 Itodorogare pobe semanaji; ire inoroe jamedu boe mori bu tuwugeje ikera pudogidu reore tu tu je. 1 Publicanorema, rakoje jaere woje du, kidakare tuwo tuie awogado baruto, mare ure tugera to tumoji, akore Ikimejera Aroe Eimejera, akogududo itabo, mare paga karega, ro pegarewu nure imi? 1 Inagomode tai awu imedu ure tugirimi tuwai kae tubemegare dutabo, mare cewu metuia karega. Mare paga karega, cewu ure tuguridowuge eiamedu boe, ewiega toridodumode. Mare cewu ure tuwiegado tu jewuge ekuridodumode. 
Jesus mare boe etore kugure. 1 Du kejere icare iaboe etaregodure mato Jesus ae boe etore kugure ebo, iera jetuwo ei du bogai. Mare ure jorduwadowuge, tuiordui nowu inodu jitu keje, ekorigodure ei. 1 Mare Jesus makore etae, akore Boe etore kugure etudo itae rugadu, tagaba etu bokwado itae. Mare paga karega, aidure Pao orewo pudumiwuge, emode tudo nono awu boe etore kugure ereore. 1 Boe jokodu jire imode awu inodu awadudo tawiegai: meartorukare nono boe etore kugure emeartoru reoreuge, emodukare turemo Pao o boe pemegareuto. 
Imedu oroe kurirewu. 1 Du kodi icare ia imedu, kodure tumedage ekoriwu ia judeu, makore Jesus ji, akore Cegimejera pemegarewu, inoba iromode iragojewo jii Pao o boe pemegarewu tada du bogai? 1 Jesus akore ji Kodiba akagore ipemegaie? Iaboe iaboe epemegakare mare tu Aroe Eimejera rugadu. 2 Aerduware boe eroiaguduji: - Aerebarimodukare, amodukare boe ewido, akiwogumodukare, amodukare boe ewadaraodo, ameardu kurimode aoji, aceji. 2 Nowu imedu akore Nowu inodu jamedu boe irore ino ikodui mai dutabo jii oino. 2 Nowu bataru keje, Jesus akore ji Iaboe okwa kimore mito tu je akai kimo: akirodo akoroe jamedu boe tabo, maku marenarue etai, nowu inodu keje akoroe pemegarewu mugumode baru tada. Du keje, mato itabo. 2 Tumeardui nowu inodu jitu keje, nowu imedu kiarigodu kuricigore, mare paga karega, oroe kuricigore du kodi. 2 Tuiordui kiarigodu jitu keje, Jesus akore Oinoia oroe kurireuge bia remawure etai ewo turemo Pao o boe pemegareuto. 2 Camelo uwo turemo meriricira pororoguto du biare; mare bia remawure ia oroe kuricigorewu uwo turemo Pao o boe pemegareuto du rema. 2 Nowu biapagareuge enoragodure ji: - Kode, ioguduba umode cinorudo? 2 Jesus akore ei Ime eroiwakare jiboe, Pao roiware ji. 2 Kodi icare Pedro akore Akaiwodo, cere boe jamedu boe pijido cegoduwo akabo. 2 Jesus akore Inagomode tai cewu ure tuwai, toreduje, tuwiemage, tumanamage, tuomage, tore, epijido, tumeardu kuri koia Pao jiwuge eiamedu boe, 3 makudu kurimode etai woe awu moto keje, dukeje, baru tada, boe pemegarewu akedu bokwarewu makudumode e tai jamedu. 
Jesus makore tuwimode, tuiewodumode pugeje duji. 3 Du inodu otobiji, Jesus ure tugeragu ure ikera pudogidure pobe taci ikera awubowutowuge, akore ei Icare parudumode Jerusalém bakurireuto dukejere profetadoge ere bapera atugodo Imedu Onaregedu jiboe jamedu boe umode tudowuje rugadu. 3 Makudumode pegareuge etai, erorerumode ji, egorerumode ji, emode barigududo pudui. 3 Emode iwara to ji, emode bito. Mare merimode pobe ma wu metuia bokware dukeje jewodumode. 3 Mare ure jorduwadowuge ekare awu inodu jamedu boe pawuje. Nowu bataru ure nono boe emodukare pawujeboe reore eegai, du nowu bataru kodiboe eroiwakare tuwo pawuje rugadu. 
Jericó kejewu joku bokwaru. 3 Jesus ure tuburedo ia bakurirewu iei Jericó cedu kae. Ia joku boekwarewu mugure awara okwai togwamagudu tabodu, 3 tumeardui boe makareuge ekudururu kodui nono dukeje, unoragodure inoba raboduie boere. 3 Egore ji Jesus, Nazaré pijiwu, kodure oino. 3 Du kodi icare nowu joku bokwarewu oiogwarire, akore Jesus, Davi Onaregedu, akogududo itabo. 3 Kodure otodaiwuge ere tumago okorido ji, egore mako kaiagu. Mare oiogwarire nowu egoi puduidu ao kae: - Davi Onaregedu, akogududo itabo! 4 Jesus ure tuwuredo ca je, akore eiagu cedo mato pudae. Aregodui pudae dukeje, Jesus unoragodure ji, 4 Akore Inoba akaidure irowo ai? Akore Ikimejera, iokuwo tuiado. 4 Jesus akore ji Aerdudo. Apemegagodure ameartoru kodi. 4 Nowu inodu tonaji kuri je, nowu imedu jordure. Kodi icare kodure Jesus apo, tuiegarei Pao jitu tabo. Tuiordui nowu inodu jitu keje, boe eiamedu boe ewadaru jerebarire Pao apo. 

Jesus utui Zaqueu uwai kaedu. 1Jesus ure turemo Jericó bakurireuto. Padui nowu bakurirewu kajeje dukeje, 2ia imedu oroe kuricigorewu iei Zaqueu cedu, mugure nono; boere tumuga toroe mori maku makai boe eimejera nure ema. 3Aidure tuiorduwo ioguduba Jesus rema. Mare roiwakare, boe enowarokare kodi, mare paga karega, rico koborigodure kodi. 4Du kodi icare rekodure boe makareuge etododai, ruture ia ito tuiorduwo ji nono, kodui nono dukeje. 5Jesus taregodui nono dukeje, ure tuie awogado ma, jordure ji, akore ji Zaqueu, arawuje, amara tabo, awuji ure turugadu imuguwo awai keje. 6Zaqueu ure turawuje tui tumara tabo dutabo, icare ure tugeragu Jesus ji tuwaito tuiegare tabo. 7Jordure nowu inodu jiwuge eiamedu boe ewadaru pegare, egore Awu imedu ure tagurudo ro pegareuge ewai keje. 8Nowu inodu boe oiado, Zaqueu ure turagojedo Pagimejera jokorai, akore Ikimejera, awu inodu otobiji, imode ikera bu taci inoroe pemegarewu oiado marenarue etai. Jamedu, ire iaboe enoroe roto u je dukeje, imode makudu kurido pobe puibiji etai pugeje. 9Jesus akore ji.
Awuji Pao ure awu bai tadawuge ero pegarewu okwado, mare paga karega, emeartorure jamedu kodi. 1 Awurema karega, Imedu Onaregedu aregodure tuiemaruwo okware boetowuge ewogai, tuwo einorudo. 1 Tuiedu puredui Jerusalém kaedu keje, biapagare akoinodu jiwuge emeardaere Pao o boe pemegarewu umoduie towadudo kuri je duji. Du kodi icare Jesus ure awu bakaru oto tawuje pugeje: - 1 Ia boe kurire emawu ia imedu uture boe eeda moto jaerewu kae boe eimejera kurireuwo pudumi du bogai, dukejere tuwo tugirimi pugeje. 1 Makore ia tudugarege ei pobe ma jewu metuia bokware, ure diierodo ikera pudogidure etai, tagoi oino ei dutabo akirodo boe tabo jii ii ikirimi du kae. 1 Nowu ia boe eeda kejewu ime ekodu kagirire ji. Ere ia ime etudo pudae egowo: Cedaidukare cegimejerawo ema. 1 Nowu boe eimejerai pudumi dukeje, ure tugirimi, makore cewu ture diiero makaiwu tudugarege ewogai, tuiorduwo inoba ere itodudo nowu inodu otobiji du bogai. 1 Boetojiwu aregodure, akore Ikimejera, ako diiero itodure ikera pudogidure pugeje. 1 Akore ji pemega remawu nure, itugare pemegarewu, aedorogodure boe biegarewu dukoiare, boe eimejeramode akidu makudumode akai, aetuwo bakurireuge ei ikera pudogidu reore duji. 1 Rekodajiwu aregodure, akore. Ikimejera, ako diiero itodure ikera awubodure tu todobiji. 1 Akore awuji aki jamedu, aetumode bakurireuge ei ikera awubodure duji. 2 Ia aregodure pugeje, akore Ikimejera, ako diiero meture woe, ire jetu otorogado aroia rogu tada. 2 Mare paga karega, ipagudure ace, boe kori barikare ai kodi, are akeragu akare bu nono boeji, are akeragu akare tugu boeji. 2 Akore bataru jipagi itugare pegarewu, awadaru koia irorerumode ai; aerduware boe kori barikai ii duji, iie ikeragu ikare bu nono boe jituji, iie ikeragu ikare tugu boe jituji. 2 Kode, kodiba akare ino diiero jetu diiero jeta keje? Ii ikirimi dutabo makududodumode inai cidodu tabo. 2 Du keje makore nowu jeture nonowugei, akore o diiero aru piji, maku ore ikera pudogidurewu ai. 2 Egore ji cegimejera, awu ore ikera pudogidure marigudu, kodiba makudumode ai pugeje? 2 Cewu eimejera akore cewu orewuge eiamedu boe, ia makudumode etai pugeje, cewu ure tu eboboe rogu jamedu boe arudumode epiji jamedu. 2 Akore jamedu cewu kodu kagirire iiwuge eiamedu boe, aidukare boe eimejerawo imiwuge, erego mato, boe peagirido ekujiagi iegai. 
Jesus ui turemo Jerusalém todu. 2 Nowu tuwadaru rekodaji, Jesus uture etododai Jerusalém kaewu awaraji. 2 Tuburedugodui Betfajé Betânia kae dukeje, puredu tu torekodu iei Oliveira tadawu torekudu cedu jitu keje, Jesus ure ia ture jorduwadowuge ei pobe tu je du erojai, akore ei 3 Tadudo jewu bakurirewu rogu padui tadogidu kae. Tai taremo to dukeje, aerdumode ia jumento rogu okwa iku kogui nono duji, du iaboe iaboe ekare tumugudo keje roga; okwa iku kiwuje, reko mato itae. 3 Iaboe egomode kodiba rakuduie tare okwa iku kiwuje ma, tagagomode oino ei cegimejera aidure ji kodi. 3 Cewu ure jorduwadowuge ei pobe tu jedu eture toro rugadu, eerdure Jesus akore tuiordumoduie jiboe jameduji rugadu. 3 Ei tugeragu nowu jumento rogu jitu keje, aku remawuge enoragodure ei: - Kodiba taro oino? 3 Egore Cegimejera aidure ji kodi. 3 Ere nowu jumento rugu arego mato Jesus ae tu je. Du aogejere ere tugudae aroia bu, ere Jesusdo tumugudo keje. 3 Boe ere aroia baado Jesus kodumodewo awaraji otodai. 3 Icai tuburedugodui torekodu iei Oliveira cedu, mugu puredui tu bakurirewu jitu keje, nowu ure jorduwadowuge makareuge ekodure apo, ere iogwarido Pao ji tuiegare kuricigorewu tabo, tuiordui boe pemegarewu kurirewu jitu koia. 3 Egore Akaru pemegado Boe Eimejera aregodui Pao ie tabo; boe eegaredo baru tada, boe ewadaru ocarodo Pao ji. 3 Nowu inodu tonaji kuri je ia fariseudoge enoragodure Jesus ji nowu boe makareuge etoiado, egore Cegimejera, amago korido are jorduwadowugei emago kawo. 4 Jesus akore Inagomode tai awuge emagomodukare ma, toridogere enoiogwarimode. 
Jesus oragudure Jerusalém joki. 4 Jesus, tui tuburedo Jerusalemji pugeje dukeje, aiwore tu... Okudure apo toragudu tabo dutabo, akore 4 Jerusalém, Jerusalém, itaidure aerduwawo umode akinorudodu boeji. Macare aerdumodukare ji. 4 Ia kodiboe keje, onare aiwuge emode bakuredo ai, emode taiado akabo, tui tubodo akabo jice woje jice woje dutabo. 4 Emode apegado, emode akore eedui atadadu rugadu eeda kedodo, emodukare ia tori mugudo puaogeje du umodukare. Mare paga karega, akare boe pa Pao aregodui tuwo akinorudo du bogai duji. 
Jesus rakojei Pao uwai tadadu. 4 Du keje icare Jesus ure turemo Pao uwaito, ure boe kado ure boe akirodo toroe tabowugei. 4 Akore Bapera atugododure oino iwaire boe emagowo iidu epare iwai rema. Mare tare udo nono arodureuge, okwarigudureuge eiaore. 4 Meri jameduji Jesus ure boe eerduwado Pao uwai tada. Mare sacerdotedoge eimejerage, escribadoge, boe eiemejerage eemarure tuwo bito. 4 Mare eroiwakare inoba turowo ji, mare paga karega, boe eiamedu boe erore ta... Tumeardui mako jitu keje kodi. 

Jesus ro raka. 1Nuwuia meriji, Jesus ure boe eerduwado Pao uwai tada, ure boe ewie bakaru maiwu pemegareuji. Du kejere sacerdotedoge eimejerage, escribadoge, boe codudoge etaregodure. 2Egore ji: - Amagodo cei kakoduwu ia ro rakarewu koiaba ure arodo ino? Ioguduba ure aro rakarewu makakai? 3Jesus akore ei Inoramode tai iaboeji jamedu. 4Tamagodo ii João Batista o boe etao pegododu, Pao pijiboe na? Iarema ime enoe na? 5Emagore jice woje pui: - Inoba pamagomode ji? Pagagomode Pao pijie ma, akomode kode, kodiba tameartorukare ji? 6Mare pamagomode ime enoeie ma, boe eiamedu boe emode tori to pai; mare paga karega, emeartorure profetaie ure Joãoce rugadu. 7Du kodi icare egore Ceerduwakare kakoduwuge epijiboeba. 8Jesus akore ei Jamedu, imodukare inogiegi kakoduwu ro rakarewu koiaba ure irodo ino. 
Boepa epage pegareuge. 9Du kodi icare Jesus ure awu bakaru bu oino ei, akore Ia imedu ure boepa bu, ure ia ime eetudo ji, uture piji ia boe eeda jaegiriwu kae; boe raicigore ji toro. 1 Boe aregodui pudae tuwo kado dukeje, ure ia tudugare rojai toro ture jetudo boepa jiwuge ewogai, ewo ture tugeragu jiboe ia maku tuwogai. Mare jeture boepa jiwuge erugodure ji, ere okorido ji, ere udo tugirimi tugera kedo tabo. 1 Icare ure ia tudugare utudo toro pugeje. Ere nowu okorido jamedu, erorerure ji, ere udo tugirimi tugera kedo tabo jamedu. 1 Ure ia utudo toro pugeje ere nowu okorido jamedu, ere utudo. 1 Kodi icare nowu ore boepa cewu akore inoba iromode? Imode imeardu kurire jiwu itnaregedu utudo toro; emodukare tugera amagadudo ji. 1 Mare nowu boepa epage, tuiordui jitu keje, emagore pui awure jeonamode tuo oroe jamedu boeji. Kode, pawo bito, pagoroewo nowu oroece. 1 Ere barigu boepa piji, ere bito. Kode, inoba awu ore boepa cewu romode ei? 1 Aregodumode, umode jeture nowu boepa jiwuge ewido. Umode maku iage etai pugeje. Tumeardui awu bakaru jitu keje egore Pao koiare ukado ino! 1 Mare Jesus, tui tuioku kidudo tu ei dutabo, akore ei Bapera atugo akore ure bai mugudowuge ere pijidowu torire icare ema remawu rema. 1 Buture nowu tori kejewu boe eiamedu boe, epeagiridodumode; nowu tori buture kejewuge, epeagiridodumode jamedu. 
Boe enoragodui boe enoroe mori jiboeji. 1 Nowu inodu keje kuri je, sacerdotedoge eimejerage, escribadoge, eemarure tuwo tugeragu ji, mare epagudure boece, ere boe pa pudui raboduie akoinoduji, akoi nowu bakaru jitu keje. 2 Du kodi icare enoebatodure ji, tui tudo nono tubemegaiedu kodiwore, tuwo tugeragu Jesus ji ia bataru boeji ma, tuwo maku brae eimejera ae. 2 Nowu ime enoragodure ji: - Cegimejera, ceerduware amago jetoroie duji, aie ure boe eerduwa jetorogodudo duji, aie ure boe eerduwado Pao aewu awaraji, akai boe etawuje pubiji dutabo. 2 Amagodo cei: cemodukana boe mori maku brae eimejera ai, iarema boro kana? 2 Jesus, tui boe pa emeardae pegarewu jitu keje, akore ei 2 Iordudo ia diiero mito tu je duji ka. Ioguduba padure awu diiero meriri keje awu atugoreboe tabo? Egore César oroe reno. 2 Kodi icare akore ei Kode, César oere emaboe maku César ai; Pao oere emaboe maku Pao ai jamedu. 2 Nowu inodu tabo eroiwakare tuwo tugeragu Jesus ji ia bataru boe keje, boe eegai. Mare erore ta... Makore jiboe jitu koia. Eroiwakare tumagowo pugeje. 2 Ia judeudoge emedage epadui pumekejedu eiei saduceudoge cedu, emeartorukare bireuge ewodumode duji, du ia emage ere tuburedo Jesus ji, enoragodure ji: - 2 Cegimejera, Moisés ure bapera atugodo cenai awu inoduji ia uwirerewu imedu bimode toreduje piji, tukai toredo ai dutabo ma, uwie mugumode oreduje apo, duwuwo orere tumana birewu mugato. 2 Aró, kode, umanamage ere ikera awubodure pobe taci ikera awubowuto, du boetojiwu mugure ia aredu apo, mare bire piji ore bokwa tabo. 3 Rekodajiwu mugure apo pugeje, mare bire piji pugeje, tore bokwa tabo. 3 Du keje icare pobe ma jewu metuia bokwaredu mugure apo pugeje. Du oinore icare ere puregodaji rugadu, duwuge ewire piji, tukai ia tonaregedu botudo ai dupiji. 3 Inodu otobiji, nowu aredu bire jamedu. 3 Kode boe eewodu keje, kakoduwuba oreduje umode ema? Mare paga karega, ei ikera awubodure pobe taci ikera awubowutodu etoredujere ema. 3 Jesus akore Awu moto kejewu ime ere tuwiredo, areme ere tugogedo. 3 Mare cewu Paore jewodudowuge, umode tugeragu ei baru towuge duwugere etuwiremodukare, etugogemodukare toro. 3 Mare paga karega, ere nono tupadoge ereore, du ewimodukare tu pugeje. Pao ore nure emage, Paore ewodudo kodi. 3 Moisés ure bireuge eewodumodedu awadudo, makore botoguru mugui turugu tabo duji dukeje, ure awu inodu bu bapera keje tagoi Abraão o Aroe Eimejera, Isaac o Aroe Eimejera, Jacó o Aroe Eimejera. 3 Awu inodu ure pado boe pa, jereuge enore Aroe Eimejera rema, biereuge eno Aroe Eimejera karega. Mare paga karega, eiamedu boe eere Pao Aroe Eimejera ai. 3 Du kodire ia escribadoge egore Cegimejera, amago pemegare rugadu. 4 Kodi icare erigikare tunora kigoduwo ji pugeje. 
Jesus unoragodui boeidu. 4 Du kejere icare Jesus unoragodure ei: - Inoba ure du koiaba boe egomode Davi onaregeduie Cristo, cewu Pao umode rojaiwu? 4 Mare paga karega, Davi mitodu, nowu Salomão o bapera keje akore cegimejera akore ikimejeraji amugudo ikana pemegarewu jaogwai 4 Jii ii onare aiwuge ewu awure kuda du kae 4 Davi akore tugimejeraie ema, kodiba onaregedu umode ema? 
Jesus mare escribadoge. 4 Boe eiamedu boe emeardure Jesus akoinoduji. Du kejere akore ture jorduwadowugei 4 Tameardu awadudo tai escribadogei. Duwuge etaidure tumeruwo tugudae rairewu tabo, boe eerduwo pudui, etaidure boe ekimaduwo pudui ba oiagi, etaidure tumuguwo sinagoga tadawu boe emuga pemegarewu keje, boe emuga boetojiwu keje boe enogwagerewo keje. 4 Duwugere ukoge bire pijiwu areme enoroe akedudo, tui tumago raicigodo baruto tuiaki dutabo. Du kodi icare Pao umode eiwo pega kuricigodo ei. 

Oroe kurireuge eno mea, marenarue eno mea. 1Tui tuioku awagado dutabo, Jesus jordure oroe kurirewu boe ei ia toroe jetu Pao uwai tadawu diiero ja tada duji. 2Jordure jamedu ia marenaru oredu bokwarewu aredu ui diiero meriri biegarewu ui pobe tu jedu rogu tugu to jamedu duji. 3Kodi icare akore Boe jokodu jire inagomode oino tai awu marenaru aredu ukoge bokwareudo ure bu torowu kodure nowu iage ekori. 4Mare paga karega, eiamedu boe ere toroe gigudu bu toro Pao ai, mare awudorema ure turoiwamode tu tabo pudaiboe jamedu boe maku toro. 
Jesus akore Pao uwai pegadodumode duji. 5Boe egoi aiwoiagu Pao uwai todui tori moturewu tabo duji, ia boe enoroe moturewu mori kurirewu taboduji, dukeje Jesus akore 6Ia meri aregodumode dukejere awu tagaiwore oino jiboe ia ri mugumodukare puaogeje; jamedu boe butudodumode. 
Boe ekorii boeidu, boe etonai boeidu. 7Kodi icare enoragodure ji: - Cegimejera, inoba boemode du kejeba nowu inodu umode tudowuje? Inoba boe emode tudo nowu inodu umode tudowuje du kae? 8Jesus akore Tamearudu awadudo tai, taekuri pagadodu kawo. Makareuge etaregodumode ikie tabo, tagoi imireo, iarema boe puredugodu nure. Mare tadu kaba eregodaji. 9Tamearudumode boe emagoi boe erugodumode pui duji, boe ji tudo puapo duji dukeje, tabagudugodu kaba. Mare paga karega, nowu inodu umode ino jao, mare moto akedumodedu aregodukare kuri je. 1 Akore ei jamedu Moto padui boe ebo tu tu jedu erugodumode pui. 1 Moto amagadumodedu rakaguragarewu umode jice woje, jice woje; boe eke boimode boe ji; jorubo pegarewu umode boe ji. Ia boe epagudae emode tudowuje baru kajeje. 1 Mare nowu inodu otodai, emode tugeragu tai, erorerumode tai, tui tadugu baicoreuto, tui tarego brae eimejerage etae iwugeje dutabo. 1 Nowu inodu umode tudowuje taroiwawo tawo bakaru pemegarewu kogado du bogai. 1 Awu inodu metu rakado tadoda tamorora amagadu kawo tagagomode tabaru tabo dukeje. 1 Mare paga karega, imode ia iwadaru ro rakarewu maku tagai, du onare taiwuge ero rakamodukare ji. 1 Ica, kode, taomage, tamanamage, tawobe, tamedage emode ia tawido du makaguragado. 1 Boe eiamedu boe ekodu kagirimode tai iwugeje. 1 Mare nowu inodu jamedu boe tabo, ia tagao ira okwamodukare tagaora piji. 1 Nowu tabewui tai dukoia tagaregodumode tai taginorudo du kae. 
Jesus akore Jerusalém pegamode duji. - 2 Icai taerdumode utorigaraidoge ei bakuredo Jerusalém tabo dukeje, taerduwado boe pegarewu puredugoduie ure duji. 2 Nowu inodu boe keje, Judéia kejewuge eregodumode tori rairewu boeto; jeture bakurirewu tadawuge emode turodo oino piji; jeture boepa tadawuge ekaba turemo bakurireuto. 2 Mare paga karega, boe ero pegarewu koiawu kodiwo meri reno, oinonowo jamedu boere bapera atugo du reore. 2 Nowu kodiwu meri keje, cewu kuiarurewu areme, tore enogwagiri kimorewu areme, eerdumode boe okori kuricigoji. Mare paga karega boe epagudugodu kuricigorewu umode tudowuje moto keje. Pao umode eiwo pega kuricigodo awu boe ji. 2 Makareuge ewimode toriga rairewu tabo, iage eregodudodumode boe etugarei pudumi dutabo moto padui tu tu boe etai du reore du kae. Ia moto kejewuge ewure jomode Jerusalém keje jii boe aregodui boeidu kae. 
Imedu Onaregedu aregodumode. 2 Jesus akore kimo Ia boe tuginoiwu padumode pugajeje meri joku keje, ari joku keje, kuiejedoge eeku keje. Woe moto keje boe ekiarigodae, boe epagudugodae umode tubodo moto jamedu boe tabo, pobo maerewu o pobuto jaruru koia. 2 Ime emode nono tagedugoduiedu kodiwore tubagudugodu koia. Boe pegarewu, boe monorewu jogodui moto jamedu boe keje dukoia, baru romode toku je jamedu. 2 Kode, dukejere icare boe eerdumode Imedu Onaregedu ui turawuje boetugu aogeje turo rakarewu tabo duji. 2 Nowu inodu jamedu boe umode tubaru towuje dukeje, tadugu tado tagaora aogado, mare paga karega, Pao umode taginorudo kuri je. 
Figueira i. 2 Ure awu bu oto keje pugeje, jeonawo nowu inoduji: - Tagaiwodo figueira iji, ia igurudogei jamedu. 3 Nowu iguru aru aka botu keje tamode boe pa butao puredugoduie ure duji. 3 Oino jamedu, taerdumode nowu inodu ui tudowujedu jitu keje, taerduwado Pao o boe pemegarewu remawu puredugoduie ure duji. 3 Boe jokodu jire inagomode oino tai awu boe oinowuge ewogwamodukare awu inodu jamedu boe ukai tudowuje duotodai. 3 Baru, moto, akedumode, mare iwadarurema akedumodukare. 
Boe emearudu awaduiagu puduidu. 3 Tagire tamode tameardu awadudo tai tamorora amagadu kawo tagogwage kuri koia, taeku bai bai okori koia, awu moto kejewu tamaragodae koia, duma nowu meri ukawo tugeragu tai tae paga inoduji. 3 Nowu meri aregodumode nono bukigu barigudu magai moto jamedu kejewuge etaoto du reore. 3 Kode, tagoebatodudo, tamagodo baruto meri jamedu boeji, duma tawo taginorudo nowu boe pegarewu jamedu boemode dupiji, taragojewo tabagudu bokwa tabo Imedu Onaregedu jekai. 3 Merijire Jesus ure boe eerduwado tu tu Pao uwai tada; boeco tabo utu uture torekodu iei Oliveira cedu kae, nonore padu padure nono jii barogwa kododu kae. 3 Ba aregodu jamedu boe ereore, boe eiamedu boe etu eture Pao uwaito tumearduwo Jesus bataruji. 

Brae etaidui tuwo Jesus bitodu. 1Nowu amirewu barigodu kejewu peta iei Páscoa cedu puredugodu nure. 2Du kejere icare sacerdotedoge eimejerage, escribadoge, eemarure tuwo Jesus bito du bogai, mare epagudu nure boece. 
Judas ui Jesus maku. 3Mare nowu inodu tonaji, Aroe pegareure taredo ia iei Judas Iscariote cedu, cewu ure jorduwadowuge ei ikera pudogidure pobe taci iwurekotodu ia mitoduto. 4Judas jemarure sacerdotedoge eimejerage, torigaraidoge eimejerage ewogai, tunorawo ei inoba turomode tuwo tugeragu Jesus ji tuwo maku etai du bogai. 5Eegarere nowu inoduji, egore diieroie tumode makai. 6Ema jamedu akore uie, kode nono rugaduie turomode rugadu. Du kodi icare jemarure inoba turomode tuwo maku du bogai, tukai boedo boe pa dutabo. 
Ei tugera pemegado Páscoa jidu. 7Nowu barodureboe metukare tadawu amirewu o meri aregodure. Nowu meri keje judeudoge emode cordeiro bito tuwo kowuje Páscoa keje. 8Du kodi icare Jesus ure Pedro mare João erojai, tagoi oino ei dutabo: - Toro, tagera pemegado page Pascoaji. 9Enoragodure ji: - Kaiba akaidure cewo cegera pemegado ji? 1 Akore ei Tai taremo bakurireuto dukeje, taerdumode ia imedu ui pobo reko pori tabo duji. Tago apo jii umode turemo towu bai kae. 1 Tagagomode nowu uwaire nowu baicewuji cegimejera unorare awogai: kaiba bai tadaba imode Páscoa ko ire jorduwadowuge ebo? 1 Umode taerdudo ia toe meture tadawu puaogajejewu bai boareuji. Nonore tamode boedu turugadu. 1 Du kodi icare eture, eerdure Jesus akore umoduiedu reore duji. Nonore icare ere tugera pemegado Pascoaji. 
Páscoa kejewu boe enogwage. 1 Boe aregodui pudae dukejere icare, Jesus ure tumugudo tu ira keje, nowu ture jorduwadowuge ebo. 1 Icare akore ei Itaidu rakaguragare iwo awu Páscoa kowuje tagabo, iwomodedu otodai. 1 Mare paga karega, inagomode tai: imodukare awu inodu kowuje pugeje, jii ui tudo turugadu Pao o muga kejedu kae. 1 Tui tugeragu parera kuru ja porigabo rogu jitu dutabo, ure togwa kurido, dukejere akore Tageragu ji, pedo toro pui. 1 Mare paga karega, inagomode tai: ikudumodukare parera kuruce pugeje jii Pao o boe pemegarewu aregodumode du kae. 1 Du kejere icare ure tugeragu amireuji, ure togwa kurido pugeje, dukeje ure amirewu kado, ure maku etai tagoi oino dutabo: - Ikodu reo, dure makudumode tawugeje. Oinore taromode tawiabutuwo iwugeje. 2 Du reorere, tui kowuje ebo durekodaji, ure tugeragu parera kuru ja roguji, ure maku etai, tagoi oino dutabo: - Pao ro maiwu ime etaidu kodiwu iku reo. Paore turo maiwu krucado iku tabodu redodumode tabaru tabo. 
Jesus akore ia ture jorduwadowu umoduie tumagu duji. 2 Aró, kode, ieramode imaguwu mugu nure ira keje itabo. 2 Imedu Onaregedu utumode, uwo nono Pao uiagu du reore, mare marenaru nure nowu umode imaguwu. 2 Kodi icare nowu ure jorduwadowuge enorare jice woje pui ioguduba umode maku du bogai. 
Kakoduwuba boe ema remawu rema. 2 Du keje icare nowu ure jorduwadowuge enogwakorire pui kakoduwu ia pudumiba tugodumode tumedage ekori. 2 Jesus akore ei Ao pegokarewu boe eimejerage erore nono boe eimejeragei pudumidu ero reore. Kodi icare boe eimejerage egore pudumie ro pemegareugere pudumi. 2 Du tagaba udo ino tadoda, mare cewu kurire tadodawu, umode tugo boi. Jamedu cewu ure boe eroiagududowu, umode nono boe enogwa kuridodaeie pudumi du reore. 2 Mare paga karega: kakoduwu kurire: cewu mugure ira keje karega? Iarema cewu ure boe eke pedo boe eiwu kana? Du tabo, iragojere tadoda nono cewu ure boe eke pedo boeiwu reore. 2 Icá, tagire taedu kigodure itabo icebae boe keje. 2 Du kodi icare Ioga magai ure boe eimejarodo imi du reorere, imode boe eimejeragedo tagi du maku tagai. 3 Tagogwagemode, tagudumode ira keje itabo, tamugumode boe eimejerage emuga keje tawo tagogado Israeldoge ei ikera pudogidure pobe taci iwurekotodu jiwugei. 
Jesus ure Pedro bie. 3 Jesus akore oino jamedu Simão, Simão, awiapaga pemegado iwadaruji ica, Aroe pegarewu okwamagudure tuwo bakujukodo tai boe magai bakujukodo trigo jitu reore. 3 Mare imagore aparu tabo duma ameartoru bokwa kawo. Kode, ai akirimi iwogai dukeje, are aiodo awiemage ewugeje, ekidawo pudui du bogai. 3 Pedro akore Ikimejera, ire ido irugadu ituwo baicoreuto akabo, iarema iwimode akabo jamedu. 3 Jesus akore ji Pedro, inagomode ai kogariga akogodumodedu otodai, amode aerduwa bokwado ii pobe ma jewu metuia bokware. 
Jesus ure ture jorduwadowuge ewie. 3 Du kejere unoragodure ei: - Cewu ii tarojai tagodorabo bokwa tabo, tamijigu bokwa tabo, tawurekia kejewu bokwa tabodu kodi, iaboe boe okware tagai? Egore Boro. 3 Akore ei Mare oino, cewu umijigorewu, akeragu ji, ukodoraborewu, umode tugeragu ji jamedu; cewu utoriga rairewu bokwarewu, udo tugudawu bubutu epa maku uwo ia toriga rairewu aru. 3 Mare paga karega, inagomode tai: ure turugadu profetadoge emagore jiboe uwo pudumi kimo ii rugadu boe egore ia ro pegareuie ure ema. Kode, cewu jeonare iiboe puredugodu nure tuwo tudowuje. 3 Emagore ji Cegimejera, ica, toriga raidoge ere pobe woe. Akore ei Urugadu. 
Jesus rakojei Oliveira kejewu torekodu kejedu. 3 Cewu turoia reore, ure tudawuje turagoja piji, uture toro Oliveira kejewu torekodu kae. Nowu ure jorduwadowuge ekodure apo. 4 Taregodui nowu kae dukeje akore ei Tamagodo tabaru tabo tawudu kawo Aroe pegarewu jaogwai boeto. 4 Du kejere ure tudaru epiji boe magai ia tori barigu jece du oto pa du reore; ure tubujodo, makore baruto. 4 Akore Ioga, umode turugadu akaidu reore dukeje, awo boe ekori iidu barigu ipiji; mare umodukare itaidu reore, mare udo akaidu reore rugadu. 4 Du kodi icare, ia tupa aregodure baru piji tuwo mearudu awadudo pudui du bogai. 4 Tugiarigodu kuricigo tabo, mako kimore baruto tubewui pudui dutabo. Biri akurure nono boe ekure joki moto kae. 4 Nowu tumagoi baruto du akedu keje, ure turagojedo, uture nowu ture jorduwadowuge etae pugeje, boe karema, jeture pa ei enudui tugiarigodu kori koia duji. 4 Akore ei Kodiba tanudure? Taragojedo. Tamagodo baruto, tawudu kawo Aroe pegarewu o boe pegareuto. 
Boe ji tugeragu Jesus jitu. 4 Emarema, mako kimore du kaere ia boe makareuge etaregodure. Boekarema, eimejerare cewu ure jorduwadowu, du iere Judas cedu, aregodure Jesus ae tuwo togwabi jeto. 4 Jesus akore ji Judas, kodiba akaidure awo imagu akogwabidui ii dutabo? 4 Nowu jeture oieiwuge, tuiordui nowu inodu jitu dukeje, enoragodure: - Cegimejera, cemodukana cedaredo ei toriga rairewu tabo? 5 Ia emage ui mito tu jedu, ure sacerdotedoge eimejera ia utugare okorido tui kana pemegarewu jaogwaiwu bia paru kado toriga rairewu tabo dutabo. 5. Kodi icare Jesus akore Urugadu. Aro kaba ino. Icare, tui tugera bu nowu imedu biaja keje dutabo, ure pemegago. 5 Tui tuiekirimi bai sacerdotedoge eimejeragei, jeture Pao uwai tadawugei, boe codudogei, duwugere etaregodure icai tonagodui jitu kae du, akore ei Tagire tare tarodo nono tawo tageragu iwogu kigodurewu imeduji taroi toriga rairewu tabo, ipo tabo, tawo tageragu jitu reore, mato itae. 5 Kode, iragojere Pao uwai tada boe jameduji tagabo, mare tagare tageragu ii. Mare awu makudure tagaiwu meri reo; awu Aroe pegarewu o meri reo tarowo ino ii. 
Pedro ure tuiorduwa bokwado Jesus jitu. 5 Du keje ere tugeragu tu ji, ere reko sacerdotedoge eimejera uwai kae. Pedro kodure rekodaji, mare ure tuiedu jaedo ji. 5 Boe ere jorugo nowu uwai bororo keje, ere taiado, ere tumugudo uru okwai. Pedro kodure etae, ure tumugudo nono ebo. 5 Ia boe etugareredo ure pawuje mugui nono joru okwai duji, ure tuie puredo tu ji, akore Awu imedu rakojere Jesus apo jamedu. 5 Mare Pedro ure tuiorduwa bokwado bogai, tagoi oino dutabo: - Aredu, iorduwakare ji 5 Inodu rekodaji, ia imedu jordure ji pugeje, akore ji Ia emage akireo jamedu. Pedro akore Boro. Imi karega. 5 Du pugeje, ia aregodure pugeje, akore Boe jokodu, awu imedu rakojere apo jamedu, mare paga karega, Galiléia kejewu nure ema jamedu. 6 Mare Pedro akore Imedu, iorduwakare akagoino jiboeji. Mako kimo inodu tonaji, kogariga akogodure. 6 Pagimejera, tui tuiekirimi pai je dutabo, aiwore tu Pedro ji. Du kejere Pedro biabuture Pagimejera bataru keje: - Awuji, kogariga akogodumodedu otodai, amode aerduwa bokwado ii pobe ma jewu metuia bokwa reore. 6 Du kodi icare Pedro uture nowu piji, oragudu kuricigore. 
Tugobaigarege ere boe to Jesus ji. 6 Nowu inodu jamedu boe tada, jeture Jesus jiwu ime ewadarurerure ji, ere tugera to ji. 6 Ere boe bu je keje, egore ji Akogiegi ure tugera to aiboe ji. 6 Erorerure ji taidu reore pugeje. 
Jesus rakojei judeudoge eimejerage eegoraidu. 6 Barogwa kododu tabore, boe codudoge, sacerdotedoge eimejerage, escribadoge, ere tudo pui, ere Jesus reko jice ture tudo puiwo kae. 6 Enoragodure ji: - Amagodo cei cewu Cristo nure aki? Akore ei Imagomode tawiegai ma, tameartorumodukare. 6 Jamedu, inoramode tai iaboeji jamedu ma, tamodukare iwie jamedu, tamodukare itudo jamedu. 6 Mare awu inodu otobiji, Imedu Onaregedu mugumode Pao ro rakarewu kana pemegarewu keje. 7 Kodi icare eiamedu boe enoragodure ji: - Kode, Pao Onaregedu nure aki? Akore ei U! Imi rugadu. 7 Kodi icare ere tumago rakado, egore Panoramode iage ei pugeje? Kode pameardu nure oino jabiji. 

Jesus rakojei Pilato jokoraidu. 1Icare emagoi puidu akedu kejere icare, ere Jesus reko Pilato ae. 2Ereadodu pegare biegai ji, tagoi oino dutabo: - Ceerdure awu imedu ui tuiagu boe erugo pui duji, ukai tuiagu boedo mori maku César ai duji, tagoi pudumie Cristore boe eimejeraie pudumi duji 3Kodi icare Pilato unoragodure ji: - Akina judeudoge eimejera kurirewu nure aki? Jesus akore U! 4Du kodi icare Pilato akore sacerdotedoge eiemejeragei, nowu boe makareugei: - Iordukare awu imedu ia ro ako pegareuji. 5Mare ere tuiodo keje tubeu tabo rugadu pugeje, tagoi oino dutabo: - Ure boe erugo pui, tui boe eerduwado Judéia jamedu keje dutabo, jii Galiléia piji woe. 
Jesus rakojei Herodes jokoraidu. 6Tumeardui nowu ewadaru jitu keje, Pilato unoragodure nowu boe ji Galiléia kejewu umode ema du bogai. 7Kodi icare, tuiorduwai Herodes jeture jiwuge ia raboduie dukeje, ure edo reko toro Herodes ae. Boekarema, nowu meri keje rakoje rabodu nowu Jerusalém keje. 8Herodes jekare kuricigore tuiordui Jesus jitu keje. Marigudu aidure tuiorduwo ji rugadu, tumeardu makaguragai ro raka jitu koia: upagare bogai tuiorduwo ia ro kurirewu toduwo tuiegai duji. 9Unorare ji bogaiboe makaguragare. Mare Jesus makokare. 1 Nono, sacerdotedoge eimejerage, escribadoge eedure nonodu, ere roiaododu kuricigodo tugorigodu tabo. 1 Kodi icare Herodes ure tuwadaru pega kuricigodo ji, ure barigodudo pudui, utugarege erore ino jamedu. Ure boedo aroia kigadurewu tugu ji, ure edo reko Pilato ae pugeje. 1 Pilato mare Herodes epemegakare pui, du karega, ere tubemegado pui nowu meriji pugeje. 
Jesus bitodu rumode. 1 Du kodi icare Pilato ure sacerdotedoge eimejerage edo tudo pui, akore ei 1 Tare awu imedu reko itae, tagagoi koiaie ure boe erokowo pui dutabo. Mare inoragodure ji taegai, mare iordukare nowu tagagore ro ako pegaie kodiboeji. 1 Jamedu Herodes, jordukare rogu biegaji jamedu. Mare paga karega, ure boedo reko mato pagae pugeje. Nowu inodu jamedu boe koia, bitodumode koiawo ia ro ako bokwa. 1 Du koia imode edo barogo biri to jitu rekodaji, imode utudo. 1 Boekarema, eroiare Páscoa jiwu meri keje, ure ia meture baicorewu tadawu tawuje etai. 1 Du kodi icare boe eiamedu boe enoiogwarire tuiamedu tabo: - Awu bito. Barrabás tawuje baicorewu piji cenai. 1 Marigudu ere awu imedu tugu baicoreuto, ui boe erugo pui, ure ia bito dukoia. 2 Mare Pilato aidure tuwo Jesus inorudo. Du kodi icare makore ei pugeje. 2 Mare enoiogwarire pugeje: - Bu i keje, bu i keje! 2 Pobe ma awu metuia bokware Pilato makore ei pugeje: - Kode inoba ro pegareure? Iordukare bitodumode koiawu ia ro ako boeji. Du koiare imode edo barogo biri to ji, dukeje imode utudo. 2 Mare ere tubewudo tumago rakarewu tabo pugeje, padudoduwo i padui pugajejedu keje rugadu. Enoiogwari itodu remawure pugeje. 2 Kodi icare Pilato aidure etaidu reore. 2 Ure cewu emagore jiwu metui baicorewu tadawu ui boe erugo puiwu, ui ia bitodu koiawu iere Barrabás cedu, tawuje etai; ure Jesus maku tu etai, etaidu reore. 
Jesus padui i padui pugajejedu keje. 2 Du keje icare tugobaigarege ere Jesus reko. Tugodui apo du tonaji, eerdure ia imedu iei Simão cedu, Cirene moto kejewu, aregodui boepa piji duji. Ere tugeragu ji, ere i padui pugajejedu bu keje, oreduwo tabo Jesus rekodaji. 2 Boe makareuge ekodure apo, areme makareuge ekodure apo tui tugera to tumoji, toragudui joki dutabo. 2 Jesus, tui tuiekirimi tu ei dutabo, akore ei Jerusalém kejewuge areme, tagoragudu kaba iiogi, mare tagoragududo taiogi, tagore eiogi. Mare paga karega, boe pega kuricigomode tai kodi. 2 Ica, meri aregodumode, boe egomode ore bokwarewu areme eiwa pemegare, ukare boe enogwagiridowu areme eiwa aidugirire jamedu. 3 Meri aregodumode boe egomode toridogei tawududo cewugeje. Emagomode boe aoporudoge ei tarorido ceiogi. 3 Mare paga karega, taerdu nure eroi oino ii duji, kode, tagirema, inoba eromode tai? 3 Ere ia ro pegareuge iwogu kigodureuge ei pobedu reko Jesus apo, ewidoduwo apo jamedu. 3 Etaregodure ia egore Calvário ino jiboe kae dukeje, ere Jesus bu i keje nono. Jamedu ere nowu iwogu kigodureuge ere ewu i keje, ere ia okwacedo Jesus kana pemegarewu jaogwai, ere ia okwacedo kana koborewu jaogwai. 3 Du keje icare Jesus akore Ioga, awudugugo ei, eerduwakare turo oino jiboeji. Tugobaigarege ere Jesus ukudae pedo pui. Ere cewu ewoadu ewoadure tabowu ira koborogu atugo atugoredu ere barigu, tuiorduwo kakoduwuba ukudae umode cewu Jesus ukudaece du bogai. Boe makareuge eedure nono taiwo tabo. Sacerdotedoge eiemejerage ere tuwadaru pegado Jesus ji, tagoi oino dutabo: - 3 Ure iage einorudo. Kode, Cristo, Paore tugeragu ji pudaiwu rema dukeje, umode cinorudo taobiji. 3 Du reorere tugobaigarege egore ji jamedu tui togwa amado jitu tabo. Ere tuburedo ji, ere ia pobo pagodurewu makai, 3 tagoi oino dutabo: - Judeudoge eimejera aki dukeje, kode, akinorudo akaobiji. 3 Aora bukejere ere awu bapera atugo bararedo judeudoge eimejera kurirewu. 3 Cewu iwogu kigodureuge ei pobedudoge ewararedui nono i padui pugajejedu jitu, ia mitodu, ure tuie tugu tuwadaru pegarewu boeto, akore ji Cristomode aki rugadu dukeje, akinorudo akobiji, ceginorudo jamedu. 4 Mare metuia akore oino ji Apagudu bokwa remawu nure Aroe Eimejerace, aki aiwore nono jiwo reore? 4 Pagai, awu inodu ure turugadu, paro pegarewu mori makudu nure pagai; mare awu rema, ia ro pegarewu bokwa. 4 Ure oto tawuje pugeje, akore Jesus, awia jeto ii, akaregodui aetumode jiboe kae dukeje. 4 Icare Jesus akore ji Boe jokodu jire inagomode ai awuji rugadure aragojemode itabo baru tada. 
Jesus bi. 4 Meri aregodu puregodure baru oia kae dukeje, boeco rorire moto jamedu boe joki jii meri jogodu kae. 4 Meri joku core. Pao uwai tada aroia boa kurirewu ure tuwowuje oiagi. 4 Kodi icare Jesus mako rakarewu padure kajeje, akore Ioga, akera kejere ire itaroe bu. Tagoi oino dutabo, akurure. 4 Tugobaigarege eimejera, tuiordui nowu inodu jitu keje, ure Pao ie kurido tumago pemegai jitu tabo, tagoi oino dutabo: - Boe jokodu rugadu radu, awu imedu pemegare rugadu rabodu. 4 Nowu boe makareuge eiamedu boe eedure nono taiwo tabodu, eerdure nowu inodu jamedu boeji, dukejere eture tui tugera to tumo jitu tabo. 4 Jesus metage mare ia areme ekodure apo Galiléia pijiwuge, eedu jaere taiwo tabo, toebatodu tabo nowu inodu jamedu boe ji tudowuje du kae. 
Jesus tugudui moto todu. 5 Ia imedu jetororewu, pemegarewu, iei José cedu, judeudoge eimejerage ia mitodu. 5 Jokare tumedage emeardae keje, jokare erore jiboe keje, Arimatia kejewu, Judéia kejewu nure ema, du upagare Pao o boe pemegarewu bogai. 5 Awu imedu pemegarewu, uture Pilato ae, okwamagudure ji tuwo Jesus rawuje i padui pugajejedu piji. 5 Ure rawuje piji, ure ia aroia kigadurewu upodo apo ure tugu ia ture porodowu torito, du boe emedukare tada kimo roga. 5 Sexta feira meri rekodu tabo, sabadore tuiagu turemo dutabo, awu inodu ure tudowuje. 5 Kodure Galiléia piji Jesus apowuge areme, ekodure José apo, eerdure Jesus meture tadawu toriji. 5 Du kejere icare ere tugirimi tuwai kae, ere tugera pemegado ia roreboeji, ia boekaguru roreuji. Mare sabadore jiwu meriji ere tamudo, judeudoge eroiagudu reore. 

Jesus jewoduidu. 1Semana jiwu boetojiwu meriji, kuri boeco kimoto, Maria Madalena mare metage eture Jesus meturewo kae, cewu ture pemegadowu to roreboe tabo. 2Eerdure cewu tori padure je kejewu padukai je keje duji. 3Ere turemo to, mare eerdukare Pagimejera Jesus bi padui tada duji. 4Eerduwakare inoba tumeardaewo. Du tonajire ia boe ei pobedu ere towadudo eegai tugudae kigadu kurukururewu tabo. 5Du kejere areme epagudugodure, ere tuie jodo mototo. Du kodi icare cewu boe ei pobedu eegore ei: - Kodiba taemarure bireuge ekao cewu jerewu bogai? 6Padukare woe; jewodure. Tawia jetudo cewu akore tai, taragojei Galiléia tadadu kodiwoji. 7Imedu Onaregedu makududodumode pegareuge ekera kae, padumode i keje, mare jewodumode meri pobe ma jewu metuia bokware dukeje. 8Du kodire ewia jeture nowu Jesus bataruji. 9Ere tugirimi nowu meturewo piji, ereadodure Apostolodoge ewiegai, ia boe eiamedu ewiegai, inodu jamedu boeji. 1 Cewu ereadodure inoduji Apostolodoge ewiegaiwu areme reo Maria Madalena, Joana, Tiago uce Maria, ia metage jamedu. 1 Mare nowu ereadodaere ure nono ia aora bai baireuge ereadodaere eegai. Kodire emeartorukare. 1 Mare Pedro rekodure toro meturewo kae, icare tui tuie jodo taiwo tabo, jordure tu aroia kigadureuji moto keje. Du rekodajire ure turodo oino, uture tuwai kae tuieroi ta... Nowu inodu jamedu boe ui tudo oinono duji. 
Emaús kaewu awara. 1 Nowu meri mitoduji, ia ure jorduwadowuge ei pobe tu je du, eture ia bakurirewu rogu iei Emas cedu padu puredure Jerusalém bakurirewu jitu du kae. 1 Emagore pui nowu ure tudoboe jamedu boe. 1 Emagoi pui nowu inodu jitu tonaji, Jesus mitodu ure tuburedo jice ei, kodure ebo. 1 Eerdure ji, mare ukare edo boe pa pudui. 1 Kodi icare unoragodure ei: - Kaba jiba tagagoino tagodui? Kodiba tagiarigodure? 1 Ia emage iei Cleofas cedu, akore ji Ia moto tuginoiwu kejewu mitodu aki kanao? Du kodi kana aerduwakare boe ji maigodu Jerusalém tada duji? 1 Unoragodure ei: - Inoba? Egore Jesus Nazaré pijiwu jiboe. Cewu profeta ro rakarewu turo tuwadaru tabowu Pao jore keje, boe eiore keje jamedu du. 2 Ceno sacerdotedoge eiemejerage, boe eimejerage ere maku bitoduwo, du ere bu i keje. 2 Cegi cebagare emamode umode Israeldoge einorudo du bogai. Macare merire pobe ma awu metuia bokware nowu inodu jamedu boe rekodaji. 2 Mare inodu tabo, ia pamedage areme ere cebagududo, mare paga karega, eture toro meturewo kae, meri rutumodedu otodai, 2 tuiordukai bi metui nonodu jitu koia, ere tugirimi tagoi boe jokodu jitu tabo, tuiorduie tupadogei, duwuge egoe jeie. 2 Ia cemedage eture toro meturewo kae, eerdure nono areme egore uie du reore, mare remawuji eerdukare ji. 2 Kodi icare Jesus akore ei Tawabo raka remawu nure tameartoruwo profetadoge emagore jiboe jamedu beoji. 2 Ica, Cristo epaemode nowu tujebaere emaboe jamedu boece rugadu ma Aroe Eimejare uwo kurido. 2 Du kodi icare ure Moisés makore jiboe, profetadoge eiamedu emagore jiboe jamedu boe padui bapera kejedu kogado ewiegai. 2 Ei tuburedo nowu baboturogu ekodumode kaewu jitu keje, ure turodo nono taidui tugoduwo gu pugeje. 2 Mare ere tubewudo ji, ere buredo, tagoi oino dutabo: - Aragoje rugadu cedabo. Meri rekodu nure, boecodu nure. Du kodi icare ure turemo ebo. 3 Boekarema, tumugui ira keje ebo dutabo, ure tugeragu amireuji, imadure Pao ji, ure nowu amirewu kado, ure pedo toro ei. 3 Inodu kejere eekure tuiado, ere pawuje emaraboduie. Mare ema okware pi tuku je. 3 Kodi icare emagore pui Du kodia nowu akoino awara jiboere pawabo jekaredo, tagoi pawiegai bapera atugo pemegarewu jituji. 3 Du keje kuri je, ere turagojedo, ere tugirimi Jerusalém kae. Nono eerdure Apostolodoge enogwa padui nono duji, cewu jeture ebowuge eedui nono jamedu duji. 3 Eiamedu boe egore oino boe jokoduji rugadure Pagimejera jewodure, ure towadudo Simão jekai. 3 Kodi icare emage ereadodure boere tuiegai awara jiwoji, jamedu tuie boe pa ji ui amirewu pedo dukeje duji. 
Jesus ui towadudo ture jordwuadowuge eegaidu. 3 Emago kimoi nowu jitu tonaji, Jesus ure towadudo etoiadoda, akore ei Boe butugurewu jetuwo tagabo. 3 Erore poku, epagudugodure emeardaere tuiorduie ure ia aroe jitu dukoia. 3 Mare akore ei Kodiba tarore poku je? Kodiba tagidakare tawabo tada? 3 Tagaiwodo ikeraji, tagaiwodo iwureji. Cewu imireo. Tagera pagado ii, tagaiwodo ii aroe kodu bokwa, ra bokwa. Imirema, teardu nure ii oinoduji. 4 Tagoi oino dutabo, ure eerdudo tugeraji, tuwureji. 4 Mare emeartorukare roga, egurure tuiegare kurirewu jaogwai. Du kodi icare Jesus unoragodure: - Ia tagerogure nono tagabo iwo kowuje? 4 Du keje icare ere ia karo kobo barigudui joradu ao kejedu makai, ia moiawe ewori kobo tabo. 4 Kodi icare ure tugeragu ji, ure kowuje eegai. 4 Du kejere akore ei Marigudu iragojei kimo tagabo dutabo, imagore tai cewu padure Moisés o bapera kejedu, cewu padure profetadoge eno bapea kejedu, cewu padure salmodoge etadadu ii boe jamedu boe umoduie ino rugadu. 4 Du kejere ure edo pawuje bapera atugo pemegareuji. 4 Akore ei Cewu padure bapera kejedu reo Cristo jiwomoduie, mare meri pobe ma jewu metuia bokware dukeje jewodumoduie bireuge epiji. 4 Ie taboie boe enogituwamode boe ji tuwo tumeradae kirimi Pao ai, Pao butugugoduwo ei tui boe ero pegarewu okwado duji, Jerusalém keje boetoji, durekodaji moto padui pumekejedu jamedu boe keje. 4 Tagire tamode awu inodu jamedu kogado boe ewiegai. 4 Imode cewu ioga akore tuiagu maku tawogaiwu rojai tawogai. Nowu inodu tonaji, tawudugudo jao bakurirewu tada, jii baru tadawu ro rakareboe umode turawuje tawugeje du kae. 
Jesus rutui baru todu. 5 Du kejere Jesus ure erego bakurirewu piji, ia bakurireurogu iei Betânia cedu kae, ure tugera aogado ewugeje, ure tuwadaru pemegarewu bu ewugeje. 5 Tui tuwadaru pemegarewu bu ewugeje dukeje, ure turodo oino taci epiji, ruture gu gu gu baruto. 5 Ere tubujodo ji, dukejere ere tugirimi Jerusalém kae, tuiegare kuricigorewu tabo. 5 Eedure jii nono Pao uwai tada, tumago pemegai Pao jitu tabo. 

Ure boe eedowu Bataru. 1Boe paru ui tudowuje duotodai, Bataru ure marigudu. Bataru mugure Aroe Eimejera apo. Bataru Aroe Eimejera nure ema rugadu. 2Boe paru ui tudowuje duotodai, Bataru mugure Pao apo rugadu. 3Koiare ure boe jamedu boe towuje; taobiji karega boe jamedu boere tudowuje koiare ure towuje. 4Tadare jereboe mugure; nowu jereboe, ime eerugu nure ema. 5Nowu urugureboe jore boecoto, mare boeco ukare tugeragu ji. 6Paore ia imedu iere João cedu rojai, 7Makowo urugureboe jiboeji, du koiawo boe eiamedu boe emeartorure. 8Urugureboe karega ure awu imeduce, mare aregodure tumagowo boe jokoduie nowu urugureboe rema. 9Nowu urugureboe, boe riki remawu urugureboe, du aregodui awu mato kae dukeje, urugu jore ime eiameduto. 1 Rakojere moto keje, koiare ure awu moto towuje, mare awu moto jorduwakare ji. 1 Aregodure woe toe remaboe kae mare nowu oere emawuge ekare tugeragu ji. 1 Mare cewu ure tugeragu jiwuge eiamedu boe, duwugere emeartorure ieji, ure turo rakarewu maku etai, ewo Pao Aroe Eimejare oredo pudumi. 1 Awuge ewodukare ime eku koia, boe ekodu koia, boe etaidu koia, mare tu Pao Aroe Eimejera koiare ure ewodudo. 1 Ica, Batarure imedudo pudumi, mugure padoda, paerdure o boe pemegarewu kurireuji, cewu Paore maku tonaregedu ui mitotu jewu aiwu, okorobadui boe pemegarewu boe rikirewu tabo duji. 1 João makore ji awu tagoino dutabo: - Awu jire inagore oino cewu aregodumode iregodajiwu, emare kuri remawu nure ikori, ema ure marigudu ikoda piji kodi. 1 O boe pemegarewu makudure paiamedu ai, o boe pemegarewu joi puregodajitu. 1 Paga karega, Moisesre boe eroiagudu maku boe etai, mare boe pemegarewu, boe rikirewu aregodure mato Jesus Cristo koia. 1 Iaboe iaboe eerdukare Aroe Eimejera ji. Onaregedu mitotu metui Pao tadadu koiare ure paerdudo ji. 
João Batista. 1 Awu inodu jire João akore, cewu judeudoge ei sacerdotedoge, levitadoge erojai Jerusalém piji enorawo ji: - Ioguduba akibao? 2 Icare ure boe jokodu rugadudo, ure inodu awadudo tubagudu bokwa tabo, akore Imi karega Cristore imi. 2 Enoragodure ji: - Kode, ioguduba akibao? Elias akinao? Akore Ema, imi karega. Egore Akina profetare aki? Akore Boro. 2 Enoragodure ji pugeje, egore Kode, amagodo cewiegai ioguduba ure aki, cemagowo ure cerojaiwuge ewiegai. Kode, inoba akagomode ai? 2 Akore ei Imire cewu mako padure boe makodu kajejeure imi Pagimejera utawara jetorodo profeta Isaias ako magadu reore... 2 Fariseudoge eigoiare erojaidodure. 2 Enora kimore ji, egore Kode, kodiba are boe etao pegodo? Cristo karega ure aki, Elias karega ure aki, profeta karega ure aki, kode, kodiba aro aro oino? 2 João akore Ire boe etao pegodo pobo tabo, mare tadoda, taerduwakare jiwu rakojere tadoda. 2 Dure cewu aregodumode iregodajiwu rema, duwure icekare iwo bure tadawu okwa iku kiwuje. 2 Awu inodure ure tudowuje Betânia keje, Jordao okwa bakowu keje, cewu Joãore boe etao pegodowo keje. 
Pao Aroe Eimejera o Cordeiro. 2 Nowu meri rekodajiwu meriji, João jordure Jesus kodui pudae duji, akore Cewu Pao o Cordeiro reo, duwu koiare ure awu moto kejewu boe ero pegarewu okwado. 3 Duwu jire inago inagoino: -Iregodajire ia kurire ikoriwu aregodumode, ure marigudu ikoda piji kodi. 3 Iorduwakare ji mare itaregodure woe iwo boe etao pegodo, duma awu Israeldoge eerduwawo ji. 3 Joãore awu inodu awadudo: - Iordure Aroe Pemegareuji, ure nono metugu reoredure, ui turawuje baru piji bukeje duji. 3 Iorduwakare ioguduba ure ema duji, mare cewu ure ido boe etao pegodo pobo tabowu akore ii cewu aerdumode Aroei tagurudo bukejewu, emare umode boe etao pegodo Aroe Pemegarewu tabo. 3 Iordure ji, kodire inogwa kidare boe jokoduie Pao Onaregedure ema duji. 
Jesus ure jorduwadowu boetojiwuge. 3 Nowu meri rekodajiwu meriji, João rakojere nono pugeje ia ture jorduwadowuge ei pobedu apo. 3 Tuiordui Jesus kodui nono dukeje, akore Cewu Pao Aroe Eimejera o Cordeiro reo. 3 Nowu ure jorduwadowuge ei pobedu, emeardure akoino duji, kodi icare ekodure kuri Jesus rekodaji. 3 Icare Jesus ure tuiekirimi pai ei, unoragodure ei: - Kaboba bogaiba taemarure? Egore ji Rabi (Cegimejera, oinodu jire egoino), kaiba amugure? 3 Akore ei Mato taerdudo. Ekodure apo eerdure kaiba mugure, eedure apo nowu meriji. Meri rekodugodu tabo rabodu. 4 Nowuge ei pobedu, emeardure João bataru jidu, ekodure Jesus apodu, ia André rema, cewu Simão Pedro uwie. 4 Duwure icare jeemarure kuri tumana bogai, akore ji Ceerdure Messias ji (Cristo, oinodu jire boe egoino). 4 Icare uture apo Jesus ae. Jesus aiwore tu ji dutabore akore ji Jonas onaregedu Simão aki reo. Akiemode Cefas (Tori, oinodu jire boe egoino). 4 Nowu meri rekodajiwu meriji, Jesus uture Galiléia kae. Du kejere jordure Filipe ji, akore ji Ako itabo. 4 Filipe buture Betsaida keje, cewu André, Pedro eno bakurirewu keje. 4 Icare Filipe jordure Natanael ji, akore ji Ceerdure cewu Moisere bapera atugodo jiwuji, profetadoge emagore akaru jiwuji cewu Nazaré pijiwu Jesus, cewu José onaregedure emawu. 4 Icare Natanael akore ji kode, ia boe pemegarewu aregodumodukana Nazaré piji? Icare Filipe akore ji Mato, aerduwo. 4 Jesus jordure Natanael kodui pudae duji, akore Ica, boe jokoduwu israelita reo, ia boe ero pegadodurewu ukare apo. 4 Icare Natanael akore Kaiba are ipawuje? Jesus akore ji Filipe makomode ai du koda piji iordure ai marigudu, cewu amugui figuiera i kuda du kodiwu kodi. 4 Icare Natanael akore Cegimejera, Pao Onaregedu akireo, Israeldoge eimejera akireo. 5 Icare Jesus akore ji Inagore iorduie ai figueira i kuda dukoia ameartorure ii. Mare aerdumode kurire nowu kori pugejeboeji. 5 Icare akore pugeje Boe jokodu jire inagomode oino tai taerdumode barui tuiado, Pao o tupadoge erudui, ei turawuje Imedu Onaregedu bukeje duji. 

Caná kejewu boe ji tugera maku puaidu. 1Meri pobe ma jewu metia bokware dukeje, ia braere tugera maku puai, Galiléia kejewu Caná keje. Boekarema, Jesus uce rakoje radu nono. 2Emagore Jesus bogai, ure jorduwadowuge ewogai jamedu. 3Parera kuru ma akedu rabodu. Du kodire Jesus uce makore ji, akore Awuge eke parera kuru akedure. 4Icare Jesus akore ji Imuga, inoba akaidure irowo? Boekare turugadu ii roga. 5Du kejere icare uce makore nowu ure boe pedowugei, akore Tarodo nono ui taroiagudu reore. 6Aró, kode, pori toricedu mugure nono, ere ikera awubodure mito taci ikera awubowuto, judeudoge ekera kabidaece, ee kabidaece, boe remagudui tadawu pobo makare. 7Icare Jesus akore ei Awu poridoge enogorobadudo pobo tabo. Ere eiamedu boe enogorobadudo jii okwa kae. 8Icare Jesus akore ei Tawuje pugeje, reko jice ure boe pedowuge eimejera ae. Ere reko rugadu. 9Nowu ure boe pedowuge eimejera, tui togwapagado nowu poboi parera kurudo pudumidu jitu keje, tuiorduwakai kaibawu parera kuruba (mare nowu ure boe pedowuge eerduware, pobore ere tawuje kodi), dukeje, makore cewu uwiredodurewu ae, akore ji 1 Boe eroiare boe ji parera kuru pemegarewu maku boetoji du rema; icai jetugodui boe ji dukeje, boere beregadurewu maku tu pugeje. Macare are parera kuru pemegarewu jetu otorogado jii oino. 1 Awure Jesus ro kurirewu boetojiwu rema. Ure towuje Galiléia tadawu bakurirewu iei Caná cedu keje. Ure turo raka awadudo, du kodi icare nowu ure jorduwadowuge emeartorure ji. 1 Inodu rekodajire icare ure turawuje Cafarnaum bakurirewu kae, tuje apo, tuwiemage ebo, ture jorduwadowuge ebo. Nonore meri awarore tu ei. 
Jesus ui ure akirodo Pao uwai tadawuge ewarigu pijidu. 1 Judeudoge eno Páscoa puredugodure, du icare Jeus ruture Jerusalém kae. 1 Jordure Pao uwai tada boe ji akirodo tapiradoge, ovelhadoge, metugoe ebo duji, jordure ure akiró maku puibagiwuge eno iradogei jamedu. 1 Icare ure bukigu iku opodo puapo, ure nowu barege ewarigu Pao uwai piji, ure cewu ure akirodowuge eno akiró roto ja toro moto joki, ure iradoge ewududo. 1 Akore nowu ure akirodo metugue ebowugei Awu inoboe tawuje awu piji, tagaba akiró epage ewaido Ioga uwaice. 1 Du kodire icare nowu ure jorduwadowuge ewiabuture cewu bapera atugore dukeje: - Imeardu kurii awai jitu ure ikowu. 1 Icare judeudoge enoragodure ji: - Kaboba jiba amode ceerdudo awu aro oinodu koia? 1 Jesus akore ei Awu Pao uwai butudo. Imode rakojedo pugeje meri pobe ma jewu metuia bokware dukeje. 2 Icare judeudoge egore ji Jorure 46 boewo awu Pao uwai towuje; akirema amode rakojedo meri pobe ma jewu metuia bokware dukeje? 2 Makore Pao uwaiji, mare puduire akoino. 2 Cewu jewodui bireuge epijidu rekodaji, nowu ure jorduwadowuge ewiabuture nowu bataru keje, icare emeartorure bapera atugore jiboeji, Jesus bataruji jamedu. 
Jesus jorduware boe eiamedu boe ji. 2 Jesus rakojei Jerusalém tada dukeje, Páscoa kodiwu keje, makareuge emeartorure ji, tuiordui ro kurirewu makarewu jitu dukoia. 2 Mare Jesus meartorukare ei, jorduware eiamedu jitu koia. 2 Okeakare iaboe iaboe ewo tuwie ime eiboeji, paga karega, jorduware meture ime etadaboeji. 

Jesus mare Nicodemo. 1Ia imedu iei Nicodemo cedu, fariseudoge etadadu, judeudoge eimejera nure emadu, 2uture Jesus bogai boecoji, akore ji Cegimejera, ceerduware akaregodui Pao Aroe Eimejera piji, awo ceerduwado du bogai duji. Iaboe iaboe eroiwamodukare turowo nono aro reore, Pao rakoje kai ebo dukeje. 3Jesus akore ji Boe jokodu jire inagomode oino ai: cewu butukare pugejewu, jordumodukare Pao o boe pemegareuji. 4Icare Nicodemo unoragodure ji: -Kode, inoba imedu kuridogeduredu butumode pugeje? Umodukana turemo tujeto tuwoduwo pugeje? 5Jesus akore ji Boe jokodu jire inagomode oino ai: cewu butukare pobo pijiwu, cewu butukare Aroe Pemegarewu pijiwu, roiwamodukare tuwo turemo Pao o boe pemegareuto. 6Cewu buture imedu pijiwu, imedu nure ema, mare boture Aroe pijiwu, aroe nure ema jamedu. 7Ae ro kaba ta... Je, awu inagore oino ai jiboeji ema remawu tawidumode pugejedu rema. 8Bakuru okwamudumode taidure jaogwai. Ameardure jaruruji, mare aerduwakare kaiba aregodure, kaiba kodure jamedu. Nowu inodu reorere cewu buture Aroe Pemegarewu pijiwure. 9Icare Nicodemo akore ji pugeje Inoba boe eromode turowo oinono? 1 Jesus akore ji Akire jorduwa rakareure aki Israeldoge etada, icare aerduwa bokware awu inoduji? 1 Boe jokodu jire inagomode oino ai: cemagore ceerduware jiboeji, cere ceerdure jiboe kodiboe maku tagai, mare takare tageragu ji. 1 Imagoi awu moto kejeboe jitu keje, tameartorukare. Kode, kodiba tameartorumode imagoi tai baru tadaboe jituji? 1 Iaboe iaboe erudukare baruto, tu nowu ure turawuje baru pijiwu Imedu Onaregedu, du rakojere baru tada. 1 Moisés magai awagu aogado boe makodu tada du reorere, Imedu Onaregedu aogadodumode jamedu. 1 Du koiawo meartorure jiwuge eiamedu boe ewi kawo. 1 Paga karega, Pao Aroe Eimejera tumeardu kurii awu moto jitu koia, ure tonaregedu ui mito tu jedu maku, du koiawo cewu meartorure jiwuge eiamedu boe ewikare, mare ure boe eedo jii jeboe makuduwo etai. 1 Awurema karega, Pao ure tonaregedu utudo moto kae, mare uwo moto akedudo du bogai karega, mare koiawo ure motodo cinorudo. 1 Meartorumode jiwuge ewudumodukare boe pegareuto, mare meartorukare jiwuge, ewudure boe pegareuto marigudu, paga karega, emeartorukare Pao Onaregedu ui mitotu jedu jitu koia. 1 Aro kode, boe pegarewu reo: urugureboe aregodure moto kae, mare ime emeardu kurire boeco tadaboeji urugureboe kori, ero pegare dukoia. 2 Paga karega, ro pegareuge eiamedu boe ekodu kagirire joruguji, etukare urugu kae, boe eerdukawo ero pegareuji. 2 Mare ro pemegareuge ere tugirimi urugureboe kae, nowu inodu tabo boe emode boe pawuje erore jiboe uie nono Pao aidu reore duji. 
Jesus mare João Batista. 2 Nowu inodu otobiji, Jesus uture nowu ture jorduwadowuge ebo Judéia moto kae, nonore rakojere ebo, tui boe etao pegodo dutabo. 2 Joãore boe etao pegodo jamedu Enon keje, puredu tu Salim ji, paga karega, nono pobo kuricigore kodi. Makarewu boe etaregodure, etao pegododure jmedu. 2 Nowu du kodi João barigudukare roga baicoreuto kodi. 2 Boekarema, nowu Joãore jorduwadowuge mare ia judeudoge ewadaru pega pegare pui, nowu boe etao pegododu kodiboe koia. 2 Icare eture João ae, emagore ji Cegimejera, cewu rakojere akabo Jordão okwa bakowu kejewu, cewu akagore boe jokoduie emawu, ica, unure boe etao pegodo, boe eiamedu boe etu nure ae. 2 Icare João akore ei Iaboe iaboe emodukare tugeragu ia turomode jiboeji pudae, makudukai baru piji dukeje. 2 Tagi rugadure tameardure inagoinoduji. Inagore Cristo karega ure imi, mare imire irojaidodure otodai. 2 Cewu oredu jerewu, oredu nure ema, mare metuia imedu, rakojere nonodu, meardure jidu, jekare kuricigore tumeardui oredu mako jitu keje. Imi jamedu iegare kuricigore awu inodu ui tudowuje dukeje. 3 Ure turugadu imi iwiegawo, ema rema kuriwo. 3 Aregodure cebojeboe pijiwu, emare kodure boe eiamedu boe ekori. Aregodure moto pijiwu, moto nure ema, makore moto kejeboeji. 3 Aregodure baru pijiwu, makore tuiordure jiboeji, tumeardure jiboeji, mare iaboe iaboe emeartorukare ji. 3 Meartorure jiwu ure boe jokodudo Paoie boe rikireure ema duji. 3 Paga karega, Cewu Paore rojaiwu mako nure Pao bataru remawuji. Paga karega, Paore Aroe Pemegarewu maku boe etai remagudu kadu tabo kodi. 3 Pao meardu kurire tonaregeduji, ure boe jamedu bu iera keje. 3 Meartorure Onaregedu jiwu, jere jii jeboe umode apo. Mare meartorukare Onaregedu jiwu, jere jii jeboe umodukare apo, mare Pao okorigodae mugumode keje. 

Jesus makoi Samaria moto kejewu aredu jidu. 1Jesus jorduware fariseudoge emeardui boe egoe emaie ure boedo tudo pui, emaie ure boe etao pegododu maka remawudo João kori. 2(Mare ema karega ure boe etao pegodo, mare nowu ure jorduwadowuge emagere boe etao pegodo, kodi karega). 3Du kodi icare uture Judéia piji tuibagi Galiléia kae. 4Mare kodu rumode Samaria moto kajeje toro Galiléia kae. 5Du kodi icare aregodure ia Samaria moto kejewu bakurirewu kae iei Sicar cedu kae, nowu Jacó ure maku tonaregedu José aiwu moto puredu tu je du kae. 6Nonore Jacó o motoia pobo kaiwu mugure. Icare Jesus tumedugodui tumeru raicigore dukoia, ure tumugudo tu, nowu motoia okwa keje, meri jetui baru oiadoda dutabo. 7Du kaere Samaria kejewu ia aredu aregodure tuwo tugeragu poboji. Icare Jesus okwamagudure ji, akore Ikududo ia poboce. 8Nowu ture jorduwadowuge eture marigudu toro bakurireuto tuwo akirodo iaboe boeji tugeje. 9Icare nowu Samaria kejewudo akore ji Judeu nure aki, macare akogwamagudu nure Samaria kejewudo ii, iwo akududo. Kodiba umode ino? (Paga karega, Judeudoge mare Samaria kejewuge epemegakare pui). 1 Icare Jesus akore ji Aerduwamode Pao o boe pemegareuji, aerduwamode ioguduba okwamagudure ai pobo bogai duji ma, aki akaobiji akogwamagudumode ji, umode pobo jerewu maku akai. 1 Icare nowu aredu akore ji Cegimejera, are pobo tawuje taboboe bokwa, awu motoia raicigo jamedu, kode, kaiba amode akeragu nowu pobo jereuji? 1 Kode, aki kana akodure pao Jacó kori, 0dure awu motoia po maku cenai, du kudure awu poce, ore ekudure ce, akuiee ekudure ce jamedu? 1 Icare Jesus akore ji Kudure awu pobo cewuge eiamedu boe, pobo boimode ei pugeje. 1 Mare kudumode ire maku pudaiwu pobo cewuge, pobo boimodukare ei pugeje. Paga karega, imode maku boe etaiwu pobo, pododa parumode ema etai boe ewi bokwarewu kae. 1 Icare nowu aredu okwamagudure ji, akore Ikimejera, nowu akagoino jiwu ia pobo makinai, pobo boi kawo ii pugeje, itukawo mato iwo ikeragu awu poji pugeje. 1 Jesus akore ji Toro, amagodo akoredu bogai, akirimi mato. 1 Icare aredu akore ji Ikoge bokwa. Icare Jesus akore ji Boe rugadu jire akagoino akoge bokwaie duji. 1 Akogere ikera awubodure, awu mugure oino akabowu, akoredu karega, kodire amagore boe rikireuji. +Icare nowu aredu akore Cegimejera, icare iordure profetaie ure aki duji. 2 Ceomage emagore Pao ji awu torekodu aogeje, mare tagagore Jerusalém kejeie boe emagomode Pao ji. 2 Jesus akore Aredu, amearutorudo ii, boe puredugodu nure boe emago kawo Pao ji ceboje, boe emago kawo ji awu torekodu aogeje, iarema Jerusalém kejedu kae. 2 Tare tabujodo cewu taerduwakare jiwuji, cere cebujodo ceerduware jiwuji; paga karega, Judéia kejewuge epijire umode boe einorudoboe aregodumode du kodi... 2 Mare nowu kodiboe aregodumode, du aregodure, du kejewo upojó kigodurewu ema remawuge emode tubujodo Pao ji tudaroe tada, boe rikirewu tada. Paga karega, Pao aidure nowu upujó kigodureuge ei. 2 Aroe nure Paoce, du kodi icare upujó kigodure jiwuge emode tubujodo ji tudaroe tada, boe rikirewu tada. 2 Icare nowu aredu akore ji Iordiware Messias aregodumode duji (cewu iere Cristo cedu). Kode, aregodumode dukeje, umode ceerduwado boe jamedu boeji. 2 Icare Jesus akore ji Cewu akagoino jiwu imi reo, du imire inagore oino imago tabo ai. 2 Nowu inodu tonaji, nowu ure jorduwadowuge etaregodure, erore ta... Tuiordui akoi tumago tabo ia aredu ji tuji. Mare ia emage egokare ji: - Kaba jiba anorare ji? Iarema: - Kaba jiba amagore ji? Inodukare. 2. Cewu aredu uture tubori piji nono, uture bakurireuto, makore nowu tadawu imei. 2 Akore Mato taerduwo ia imeduji, du readodure iwiagai iro jamedu boeji. Cewu Cristo, ino jiwu, umodukana? 3 Eture bakurirewu piji Jesus ae. 3 Du inodu tada nowu ure jorduwadowuge enogwamagudure ji: - Cegimejera, akogwagedo! 3 Mare akore ei Ia ikere, mare taerduwakare ji. 3 Icare nowu ure jorduwadowuge enorare jice woje pui, egore Ia boe kana ukerogu arego mato bogai? 3 Icare Jesus Akore ei Ikere iromode nono ure irojaiwu aidu reore du rema, iwo maragodae poru kororogo tu je du rema. 3 Tagagokare arimoduie pobe puibiji du kejeie boe emode tugeragu boepa tadaboeji? Icá, kode inagomode oino tai tae aogado, tagaiwodo boepadogei: tadaboe kidu nure, ure turugadu kadoduwo. 3 Cewu ure boepa tadaboe kadowu mori makudumode ai, du umode boepa tadaboe to pui jere jii je boe kae. Du tabore ure boe a tuguwu, ure kadowu, eegaremode puapo. 3 Du ure nono boe egore ure boe tuguwu ure tuginoi, ure kadowu ure tuginoi. 3 Ire tarojai tawo boe kado iage emaragodure mariguduwo keje; iage emaragodure, tare taremo emaragodaeto mariguduwo keje; iage emaragodure, tare taremo emaragodaeto. 3 Nowu aredu bataru koiare makarewu Samaria kejewuge emeartorure, cewu makoi ei du kodi makore ii iro jamedu boeji. 4 Du kodi icare Samaria kejewuge eture ae, enogwamagudure ji rakojewo pudabo. Kodi icare rakojere ebo meri pobe. 4 Kodi icare iage pugeje makareuge emeartorure ji makore ewiegai boe koia. 4 Icare emago emagore nowu areduji Ica, mare awadaru koia karega cemeartorure, cegi rugadure cemeardure ji ceerduware moto inorudodu epaie ure ema duji. 
Jesus ure ia brae eimejera kurirewu utugare onaregedu pemegago. 4 Meri pobe dukeje, Jesus uture nowu piji Galiléia kae. 4 Ema mitodu akore marigudu, boe emeartorukae profetadogei eno moto keje. 4 Du kodi icare, aregodui Galiléia kae dukeje, nowu Galiléia kejewuge ere tugeragu ji tudada, mare paga karega, eerdure ro jamedu boeji toro Jerusalém tada, peta keje. Eturadu nowu peta kae jamedu du kodi. 4 Ure tugirimi Galiléia tadawu Caná baboturogu kae, cewu ture parera kurudo pobo cewo kae. Nowu du kodi, brae eimejera kurirewu ia utugare onaregedu kogodure, du rakojere Cafarnaum keje. 4 Nowu brae eimejera utugare tumeardui Jesus utui Jerusalém piji Galiléia kaedu jitu keje, uture ae, okwamagudure ji uwo tonaregedu pemegago puredugodure tuwiwo kodi. 4 Icare Jesus akore ji Taerdumodukare boe kodiboeji, boe ero kurireuji dukeje, tameartorumodukare. 4 Mare nowu brae eimejera utugare okwamagudure ji: - Cegimejera, arawuje toro, itonaegedu rogu bimodedu otodai. 5 Icare Jesus akore ji Toro, akonaregedu pemegagodure marigudu. Nowu imedu meartorure Jesus bataruji, uture taci je. 5 Utugarege eridure togi awaraji, egore ji Akonaregedu pemegagodure. 5 Kodi icare unoragodure ei inobadu kejeba pemegagodure. Egore ji Jawuji, meri roi goroci je dukeje biri uru ure tugera ra piji. 5 Icare nowu uo ure boe pa Jesus akore Akonaregedu pemegagodure marigudu oino pudui du kejeie tonaregedu pemegagodure kuri je duji. Du kodi icare meartorure Pao ji, nowu uwobe eiamedu boe emeartorure jamedu. 5 Jesus ure awu turo kurirewu towuje dure pobedu rema, tui tugirimi Judéia piji Galiléia kaedu rekodaji. 

Jesus ure ia pogora birewu imedu pemegago. 1Du keje icare judeudogere tuiagu ia peta towuje, du kodi icare Jesus ruture Jerusalém kae. 2Nono Jerusalém keje, ia pobo aia mugu puredure tu Ovelhadoge ewaiporoji, hebreudoge ewadaru tabo iere Betesda cedu, uwaiporodogere ikera awubodure. 3Nowu baiporodoge ekuda, makarewu kogodureuge emugure: joku bokwareuge, pogora pegareuge, pogora bireuge, tubaga tabo pobo amagadodumode du bogai. 4Paga karega, ia kodiboe keje tu tu je Pao o tupa ure turawuje nowu pobo aia kae dukejere pobore tamagadudo. Cewu ure tuiodo ca boetoji nowu pobo aiato, pobo amagadu rekodajiwu, pemegagodure kuri, ia tugogodae boe piji. 5Ia kogodurewu imedu mugure nono, jorure ji nono ikera pudogidure, iwure pudogidure ikera awubodure pobe ma awu metuia bokware taci je du mugure nono. (8 anos). 6Icare Jesus tuiordui padui nono, tuiorduwai mariguduie padure nonodu jitu keje, unorare ji: - Akaidure apemegagoduwo kuri je? 7Nowu kogodurewu akore ji Ikimejera, ia ure iwu pobo aiato, pobo amagadu keje, boe bokwa, du kodire ikodu kimoi mai to dukeje, iare marigudu ikoda piji. 8Icare Jesus akore ji Aragojedo, akeragu apaji, toro tabo. 9Nowu inodu tonaji kuri je, nowu imedu pemegagodure, ure tugeragu tubaji, uture tabo. Aro kode, nowu meri sabadore jiwu meri. 1 Judeudoge rema emagore nowu imedu pemegagodureuji, egore Amodukare nowu apa rekodudo awu meriji. 1 Akore ei Cewu ure ipemegagowu akore ii akeragu apaji, amerudo. 1 Egore ji Kakoduwu ia imeduba akoino ai akeragu apaji, amerudo ino? 1 Mare cewu pemegagodurewu imedu jorduwakare iogudubaba, mare paga karega, Jesus ure tadawuje nowu boe makareuge eedui nonodu piji kodi. 1 Inodu rekodaji raka dugu je, Jesus jordure ji Pao uwai tada, akore ji Icare apemegagodure. Aro pega kaba pugeje, ia boe pegarewu remawu ukawo ai pugeje du bogai. 1 Du keje icare nowu imedu readodure Jesus koiaie ure tubemegago duji. 1 Nowu inodu koia judeudoge etonare Jesus ji, paga karega, ure awu turo kurirewu towuje sabadore jiwu meri jitu koia. 1 Mare Jesus akore ei Ioga maragodure jii oino rugadu; imi jamedu, imaragodu nure jamedu. 1 Nowu inodu koia judeudoge etagemo raka remawure tuwo bito, paga karega, ukare Sábado pegado tu rugadu, mare akore tuoie Pao rema; ica, nowu inodu tabo unure tudo nono Pao reore dukoia. 
Pao Onaregedu ro raka. 1 Jesus akore pugeje Boe jokodu jire inagomode oino tai onaregedureboe tui mito tu jedu roiwakare iaboeji iaboeji. Romode tuiordure tuo rore jiboeji tu je. Tuo rore jiboe jamedu boeji, onaregedu romode ino jamedu. 2 Mare paga karega, Uo meardu kurire Tonaregeduji, ure jordudo turore jiboe jamedu boeji; umode jordudo ia turo kurirewu remawuji kimo, duma taebogodu kuriwo. 2 Mare paga karega, Uo magai bireuge ewodudo, ure jereboe maku etai, du reorere Onaregedu umode jereboe maku taidure jiwuge etai jamedu. 2 Nowu inodu reorere, Uo umodukare tugogado iaboe ji iaboe ji, mare ure boe ji tugogadodu jamedu boe mugudo Tonaregedu apo. 2 Du tabowo boe emeartorumode Onaregeduji tumeartoru magai Uo jitu reore. Cewu meartorukare Onaregedu jiwu, Uo koiare ure rojaidu, kode meartorukare Uoji jamedu. 2 Boe jokodu jire inagomode oino tai meardure iwadaru jiwu, meartorure ure irojaiwu jiwu, boe ewi bokwarewu ure apo, utumodukare boe pegareuto, mare jepadure tuwi piji tuierewo kae. 2 Boe jokodu jire inagomode oino tai icare boe aregodumode pudae, puredugodu nure, icai bireuge emeardumode Pao mako jitu kae. Meardureuge eemode. 2 Mare paga karega, nono Uo o magai jereboece tu taobiji, ure maku tonaregedu ai owo jereboece taobiji jamedu. 2 Ure ro raka maku tonaregedu ai uwo tugogado boe ji, mare paga karega, Imedu Onareedu rema kodi. 2 Taro kaba ta... Je awu inagoino jiboeji. Boe aregodumode dukeje meture tuiao tadawuge eiamedu boe emeardumode Imedu Onaregedu makoji, emode tuiebu mako padui boe kajeje du kae. 2 Ro pemegareuge eewodumode tuiwo pemegarewu kae. Ro pegareuge eewodumode mare tuiwo pega remawurewu kae. 3 Imi itaobiji ikare iaboe iaboe to. Imeardae tugudure imeardure jiboe reore. Itugure jiboe boe jokodu nure ema. Mare paga karega, iemarukare irowo nono itaidu reore, mare cewu ure irojaiwu aidu reore. 3 Imagomode imi rugaduie iro oino ma, imagoi oinodu umodukare turugadu. 3 Iare tagoi imi rugaduie iro oino, iorduware cewu akoino boe jokodu rugaduie duji. 3 Tare iaboe erojai João ae, makore boe jokoduji boe ewiegai. 3 Iomodukare iaboe iaboe ewugeje. Imagore oino, mare taginorudoduwo du bogaire inagoino. 3 Jorugu ja ururirewu urugurewu nure Joãoce. Tagire tagaidure taegarewo biegatu je nowu urugu tabo. 3 Mare imirema ia iore kejewure du kodure João kori. Paga karega, Iogare iroiagudu jire iro oino, dutabore boere boe pa Iogai irojai duji. 3 Ioga, koiare ure irojaiwu, bataru jore iwugeje jamedu. Tagire tameardu kigodukare makoji, taerdu kigodukare jeji. 3 Bataru metukare tawabo tada, tameartorukare cewu ure rojaiwu jitu kodi. 3 Tare taeku tugu bapera atugoto, tadugu tado taerdumode boe ewi boekwarewu jitu bogai. Kode ica, nowu bapera mitodure makore ii. 4 Mare tagi tagaidukare taduwo itae, taewo du bogai. 4 Ipaga kare imewo inojorodo du bogai. 4 Imire iorduware tai. Pao meardu kuriae metukare tadoda. 4 Itaregodure Ioga ie tabo, mare tagare tageragu ii. Mare ia aregodumode cie tabo ma, tamode tageragu ji. 4 Inobadu taboba tameartorumode? Tagi taemarure pui puwo tugurido du bogai, mare taemarukare tawo Pao Aroe Eimejera mitotu jewu akaru kurido du bogai. 4 Tadugu kaba imago pegamode tai Ioga biegai duji. Okirure taiboere Moisés rema, duwu kejere tare tabagaredu bu. 4 Mare tameartorumode Moisesji ma, boe jokodu jire tameartorumode ii jamedu, ure bapera atugodo iiboe jitu kodi. 4 Mare tameartorukare o bapera atugoji ma, kode, inoba taboba tameartorumode iwadaruji? 

Jesus ure boe makareuge enogwagedo. 1Du keje icare Jesus ure pagado Galiléia kejewu kuruga bakowu kae (Tiberades kejewu kuruga). 2Boe makareuge ekodure rekodaji, eerdure ro kurireui kogodureuge eidu jitu koia. 3Icare Jesus ruture ia torekodu ao kae; nono ure tumugudo ture jorduwadowuge ebo. 4Boe puredugodure judeudoge eno peta iei Páscoa cedu kae. 5Jesus ure tuie aogado nowu kodure pudaewu boe makareuge ei, akore Filipe ji Kaiba pamode akirodo amireuji awuge eiamedu boe ewo kowuje? 6Akore oinono tui turokagado ji dutabo, mare jorduware inoba turomode duji. 7Icare Filipe akore ji Diiero umode 2 0 ma, umodukare turugadu eiamedu boe ekewo ia koboroguce. 8Icare ia nowu ure jorduwadowuge, iere André cedu, Simão Pedro uwie, akore ji 9Ia negedurogu rakojere woe, du o amireure ikera awubodure tu je, kare kugurere pobe tu je, mare inoba nowu inodu rogu umode awu boe emaga inodu ai? 1 Icare Jesus akore Edo tumugudo. Boekarema, boebutu kuricigore nono du imere cinco mil cedu ere tumugudo nono. 1 Icare Jesus ure tugeragu nowu amirewu roguji, makore baruto keje, dukejere ure pedo nowu mugure nonowu boe etai. Du reorere rore cewu kare kugurei pobe tu jeduji, ure maku nowu boe etai etaidu reore. 1 Icare ekuredure. Du kejere icare akore nowu ture jorduwadowugei, akore Nowu kobo jetu onarewu to pui, tawo jetu otorogado ma, ia okwa kawo. 1 Ere to pui. Ica, cewu iro amirewu rogui ikera awubodure tu jedu kobo jetu kimoi tuiagejedu, eiamedu boe enogwage akedu rekodaji, ere kododoge ikera awubodure pobe taci ikare awubowutodu enogorobadudo tabo. 1 Tuiordui nowu Jesus ro kurirewu jitu keje, nowu boe egore Awure cewu aregodumode awu moto kaewu profeta remawu rema. 1 Icare Jesus tui boe pawuje ei tuiagu tugeragu pudui, tuwo boe eimejerado pudumi, dukeje, ure tudawuje epiji pugeje tuginoigodu ia torekodu ao kae. 
Jesus merui pobo ao jitu. 1 Meri rekodure dutabore nowu ure jorduwadowuge ere turawuje kuruga kurirewu jipa kae. 1 Tui taredo ia ika kuireuto dukeje, ere pagado nowu kuruga kurirewu kajeje nowu Cafarnaum bakurirewu kae. Icare boecodure Jesus aregodukai etae dukeje. 1 Du tonajire icare pobo maerewu amagadure, ia bakuru rakarewu buture dukoia. 1 Icare ere turaiga jodo keje jii je, dukejere icare ere boe pa Jesus ui tuburedo nowu ika kurirewu jituji, tumerui pobo aoji dutabo. Du kejere icare epagudugodure. 2 Mare Jesus akore ei Imire iro oino. Tabagudu kaba. 2 Etaidure tuwo tugeragu ji nowu ika kurireuto, mare ika aregodure kuri taregodumodewo kae. 
Boe eemarui Jesus bogaidu. 2 Nowu meri rekodajiwu meriji, jeture bakowu kejewu boe makareuge ere boe pa Jesus mitotu jedu ukai taredo nowu ika kurireuto nowu ture jorduwadowuge ebo, mare awuge etuie tuginoiduji. 2 Icare ia ika kurireuge etaregodure Tiberade bakurirewu piji, puredu tu cewu enogwagere amireuji, cewu Pagimejerare tuwadaru pemegarewu bu kejedu kae. 2 Du karega icare, nowu boe makareuge tui boe pa Jesus mare ure jorduwadowuge edukai nonodu ji, dukoiare icare ere taredo nowu ika kurireuge eto, kodure tai Cafarnaum kae tuiemaru tabo bogai. 
Ure boe eedowu boe eke Jesus rema. 2 Eerdure ji nowu bakowu keje, icare egore ji Cegimejera, inoba boere du kejeba akaregodure woe? 2 Jesus akore ei Boe jokodu jire inagomode oino tai: taemarure iwogai mare taerdure cewu iro kurirewu jitu koia, tare amirewu kowuje, tagoredure tabo dukoia. 2 Tamaragodudo, mare boe eke akedure kuri jewu koia karega, mare ure boe eedo jii boe ewi bokwarewu kaewu boe eke koia, du Imedu Onaregedu umode maku tagai. Paga karega, Uore to kruca bu keje kodi. 2 Icare enoragodure ji: - Inoba ceromode cerowo nono Pao aidu reore. 2 Jesus akore ei Pao aidure jiboe reo tameartoruwo cewu ure rojaiwuji. 3 Icare enoragodure ji: - Kakoduwu aro kurireumodedu jiba ceerdumode du koiawo cemeartorumode ai? Kaboba amode towuje? 3 Ica, ceomagere maná kowuje toro boe makodu tada, nono bapera atugo reore aregodure baru pijiwu amirewu ure maku etai enogwagewo ji. 3 Icare Jesus akore ei.
Boe jokodu jire inagomode oino tai Moisés ukare baru pijiwu amirewu maku tagai, mare Ioga koiare ure baru pijiwu boe jokoduwu remawu amirewu maku tagai. 3 Paga karega, Pao o amirewu, cewu ure turawuje baru pijiwu amirewu rema, koiare ure awu moto keje boe eedo. 3 Icare egore ji Cegimejera, nowu amirewu maku jii je cenai. 3 Jesus akore ei Imire ure boe eedowu amireure imi. Cewu utumode itaewu uke boimodukare pudui jii pugeje, cewu meartorure iiwu, pobo boimodukare ji jii je pugeje. 3 Mare imagomode tai: taerdure ii mare tameartorukare ii. 3 Cewu Iogare maku inai boe jamedu boe utumode itae, cewu utumode itaewu imodukare barigu. 3 Paga karega, ire irawuje baru piji, mare irowo nono itaidu reore karega, mare irowo nono ure irojaiwu aidu reore. 3 Mare cewu ure irojaiwu aidure jiboe reo: ikaiagu cewu ture maku inaiboe ia rogu okwadodudo, mare iiagu jewodudo boigoduwu meriji. 4 U! Oinore Ioga aidure. Cewu jordure Onaregeduji, meartorure jiwuge eiamedu boe, boe ewi bokwareuwo etai; imode eewodudo boigoduwu meriji. 4 Du kodi icare judeudoge ewadaru pega kuricigore ji, awu akoinodu koia: - Imire amirewu aregodui baru piji dure imi. 4 Egore Iarema cewu Jesus kanao? Kode, kodiba icare akore. Ire irawuje baru piji oino? 4 Jesus akore Tawadaru pega kaba tadoda. 4 Iaboe iaboe etumodukare itae, ure irojaiwu Ioga ukai utudo itae dukeje. Duwuge imode eewodudo boigoduwu meriji. 4 Profetadogere inodu bu bapera keje eiamedu boe jorduwadodumode Pao Aroe Eimejera koia. Du kodire cewu meardure Pao bataru jiwuge eiamedu boe, jorduwadodure Pao koiawuge eiamedu boe, etumode itae. 4 Mare boe eerdukarega ure Pao ji kodi karega, mare cewu aregodure Pao pijiwu jordure tu Pao ji. 4 Boe jokodu jire inagomode oino tai: meartorure iiwuge eiamedu boe, ewi bokwarewu makodure etai. 4 Boe eedoduwowu amirewu imireo. 4 Taomage enogwagere manaji boe makodu tada, mare ewire. 5 Ure turawuje baru pijiwu amirewu awureo, umode kowujewuge eiamedu boe ewi kawo. 5 Aregodure baru pijiwu amirewu jerewu imireo. Umode awu amirewu kowujewuge eemaemode jii je. Imode makuwu amirewu ikodu rema, awu moto kejewuge einorudoduwo. 5 Awu bataru keje, judeudoge enorare jice woje, jice woje pui: - Inoba awu imedu romode tuwo pagogwagedo tugoduji? 5 Kodi icare Jesus akore ei Boe jokodu jire inagomde oino tai tamodukare Imedu Onaregedu kodu kowuje, tagudumodukare kuce ma, taemodukare tadoda. 5 Cewu ure ikodu kowujewu, kudure iku cewuge eiamedu boe jemaere jii jeboe jetu nure ebo. Imode eewodudo boigoduwu meriji. 5 Paga karega, boe eke jokoduwure ikodu rema, boe ekudure ceboe jokodu remawurewu iku rema. 5 Cewu okwagere ikodu jiwuge, kudure iku cewuge eiamedu boe, emedure itada, imedure etada jamedu. 5 Ure irojaiwu Ioga jemagadu reorere, iere koia jamedu, du reorere ure ikowujewu jemode igoia jamedu. 5 Awure ure turawuje baru pijiwu amirewu rema. Cewu taomagere kowujewu maná inodu karega, ere kowuje mare ewire, du inodu karega. Umode awu amirewu kowujewu jemode jii je. 5 Awu inodu jire Jesus ure boe eerduwado sinagoga tada, Cafarnaum bakurirewu keje. 6 Nowu ure jorduwadowuge ia makareuge, tumeardui ji tu keje, egore Nowu inodu raka remawu nure. Ioguduba aidumode nowu inoduji? 6 Jesus jorduware nowu ture jorduwadowuge ekorigodui nowu inodu koia duji, icare unoragodure ei: - Nowu inodu jetu pegare tai. 6 Kode, inoba umode taerdumode Imedu Onaregedu rutui turagojere kejewu turagoja kae dukeje? 6 Aroe koiare ure boe eedo, boe karega boe ekodu rema. Imagore tai jiwu iwadaru emare aroe rema, boe eerewu rema. 6 Mare ia tagi tameartorukare. Mare paga karega, kuri boe paruto Jesus jorduware kakoduwuba emeartoru bokware duji, cewu umode tumaguwuji jamedu. 6 Makore kimo pugeje, akore Du kodire inagore iaboe iaboe etumodukae itae Ioga aiduka dukeje. 6 Kuri je nowu kodiwu piji makarewu ia ure jorduwadowuge ere tuiaedo ji, du emerukare apo pugeje. 6 Du kodi icare Jesus unoragodure nuwu ikera pudogidure pobe taci iwureko towugei, akore ei Tagi jamedu tagaidure tawo taiaedo ii jamedu? 6 Icare Simão Pedro akore ji Cegimejera, kode ioguduba ae cedumode? Boe ewi bokwareure awadaru rema. 6 Cegi cemeartorure, ceerduware akie Pao Aroe Eimejera o Imedu Pemegareuie akiduji. 7 Jesus akore pugeje Ikare tado ikera pudogidure pobe taci iwureko todu ire tadawuje tamedage epiji? Mare Aroe pegareure ia tagi kodi karega. 7 Judas Iscariote jire akoino, cewu Simão Iscariote onaregedu, emare umode maku kodi. Ica, nowu ei ikera pudogidure pobe taci iwureko todu ia nure ema kodi karega. 

Jesus mare uwiemage. 1Nowu inodu rekodaji, Jesus kodure jice woje, jice woje Galiléia kao, aidukare tumeruwo Judéia keje, judeudoge ere tuiagu bito dukoia. 2Judeudoge eno peta puredugodu nure du iere Tabernáculos (boe ewadaru ure oino aroia baidoge jiwu peta). 3Icare Jesus uwiemage eegore ji: - Atudo awu piji Judéia kae, nowu are jorduwadowuge eerduwo aro boeji. 4Paga karega, cewu aidure boe eerduwawo puduiwu rokare ia turo jiboe podu tu je. Kode arore oino du kodi, akowadudo awu moto kejewuge eegai. 5Mare uwiemage emeartorukare ji jamedu. 6Icare Jesus akore ei Boe aregodukare pudae ii roga. Mare tagairema boere turugadu tu tu tagai boe jameduji. 7Awu moto kodu kagirimodukare tai, mare iire kodu kagirire, imire ireadodure ro pegareuji kodi. 8Toro, taru toro peta kae, mare imirema, ikodumodukare, boe aregodukare pudae ii roga kodi. 9Tagoi oino dukeje, rakojere Galiléia keje. 
Jesus rutui Aroiabaidoge eiwu peta kaedu. 1 Mare uwiemage erudui toro dukeje, ruture jamedu nowu peta kae, mare tui boe eerdudo pudui dutabo karega, mare podu tabo. 1 Judeudoge eemarure bogai nowu peta keje; enorare bogai, egore Kaiba rakojere? 1 Nowu boe makareuge etada boe emago nure tu ji rugadu. Iage egore Imedu pemegarewu reno. Du kejewuge egore Boro, ukare ino, ure boe eekuri pagado. 1 Mare du inodu tabo, boe emago awadukare ji, tubagudu koia judeudogece. 1 Nowu peta oia bukejere icare Jesus ruture Pao uwaito tui boe eerduwado dutabo. 1 Judeudoge erore ta... Je, egore Awu imedu jorduwadodukare. Kode, kaiba awu jorduware bapera atugo jitu aregodure? 1 Icare Jesus akore ei Awu iorduware oino jiboe, inoe karega, mare ure irojaiwu oe. 1 Iaboe etaidumode turowo nono Pao aidu reore ma, eerduwamode imagore jiboe aregoduie Pao piji duji, iarema ipijie aregodure duji. 1 Makore taobijiwu jemaru nure tuguriwo boe eegai du bogai, mare cewu jemarure tuwo ure rojaiwu kurido du bogaiwu, ure turugadu boe emeartoruwo ji, boe ekuri pagadodurewu ukare apo. 1 Kode, Moisés koia karega ure boe eroiagudu maku tagai? Du inodu tabo ia tagi ia tagi tagodukare ui boe eroiaguduji. 2 Kodiba tagaidre tawo iwido? Nowu boe egore ji Ia Aroe pegarewu mugure akabo! Ioguduba aidure tuwo awido? 2 Jesus akore ei pugeje Ia irore jiboere mito tu je. Ica, taiamedu boe jordu pegare inoduji. 2 Moisés ure kruca maku tagai (mare Moisés oe karega, mare uomage kurireuge enoe), tare kruca bu boe ewugeje jii sabadore jiwu meriji jamedu. 2 Aró, kode, Moisésre boe eroiagudu kadodu kawore kruca padumode ia imedu keje sabadore jiwu meriji ma, kode, kodiba tagorigodure ii ire ia imedu uredu jamedu boe pemegago sabadore jiwu meriji dukoia? 2 Tadugu kaba ure tudo boe eegaiboe rekodaji, mare tadugudo boe jetororewu rekodaji tu rugadu. 
Judeudoge emeardaei Jesus jitu. 2 Jerusalém kejewuge ia boe egore Awu karega cewu eemarure bogai tuwo bito? 2 Kode, emare akore tumago tabo boe etoiabiji oinono, mare boe emagokare ji. Kode, boe eimejerage kana ere boe pa Cristoie ure ema duji? Mare ceerduware kaiba awu imedu buture duji. 2 Mare Cristo aregodumode dukeje, iaboe iaboe eerduwamodukare kaiba aregodure duji. 2 Jesus, tui boe eerduwado Pao uwai tada dutabo, akore Taerduware ii kaiba itaregodure duji. Ipi ji karega itaregodure. Mare cewu ure irojaiwure, boe jokoduwu jamedu boere apo, mare taerduwakare ji. 2 Imirema iorduware ji, itaregodure piji kodi, emare ure irojai jamedu kodi. 3 Icare eemarure tuwo tugeragu ji, mare iaboe iaboe ekare tugera puredudo ji, boe aregodukare pudae ji roga kodi. 3 Mare nowu inodu jamedu boe tada, makarewu boe emeartorure ji, enorare jice woje, jice woje pui: -Kode, Cristo aregodumode dukeje, ro pemegarewu kurirewu kodumode awu ro kori? 3 Fariseudogere boe pa boe egoi Jesus jiboe jituji, du kodi icare ere mare sacerdotedoge eimejerage ere torigaraidoge etudo bogai ewo tugeragu ji. 3 Jesus akore Iragojemode tagabo biega tu je kimo, dukeje itumode ure irojaiwu ae. 3 Taemarumode iwogai, mare taerdumodukare ii, taroiwamodukare taduwo ikodumodewo kae 3 Icare judeudoge enoragodure pui: - Kaiba kodumode paerdukawo pudui? Iarema utu kana umode cewu rakojere gregodoge etadawu judeudoge etae, tuwo nowu moto tuginoiwu kejewuge eerduwado? 3 Inobadu jiba akore oino pai taemarumode iwogai mare taerdumodukare ii, taroiwamodukare taduwo ikodumodewo kae oino? 
Ure boe eedowu pobojari. 3 Nowu peta jiwu boigoduwu meriji, kodure tumedage ekoriwu meriji, Jesus mako rakare turagojei, akore Ia tagi pobo boimode tai ma, mato itae, taguduwo. 3 Cewu meartorure iiwu, ure nono cewu bapera atugo ako magadu reore pobojari jereuge emode tudawuje piji. 3 Makore awu inoduji, tui inodu jeonado Aroe Pemegarewu jitu tabo, du makudumode meartorumode puduiwuge etai, du jire akoino. Mare Aroe Pemegarewu makudukare roga, Jesus aregodukare tugurimodewo kae roga kodi. 4 Nowu boe makareuge, iage, tumeardui nowu bataru inodu jitu keje, egore Boe jokodu remawu profeta reo. 4 Iage egore Awure Cristo remawure ema. Mare iage egore nowu egoinodu me keje tu oino: - Kode, Galiléia kejewu bai piji kana Cristo aregodumode? 4 Kode, bapera atugo akore oino Davi rekodajiwuge epijire Cristo aregodumode, cewu babuturogu iei Belém cedu piji, Davi o moto piji. Oino karega? 4 Kodire boe ewadaru pegare pui jice woje, jice woje, Jesus koia. 4 Iaboe etaidure tuwo tugeragu ji, mare ekare tugera puredudo ji. 
Judeudoge eimejerage emeartorukare. 4 Torigaraidoge ere tugirimi sacerdotedoge eimejerage, fariseudoge etai tuibagi pugeje, duwuge enoragodure ei, egore Kodiba takare arego? 4 Torigaraidoge egore ei Ia imedu boe makokare awu imedu mako reore. 4 Icare fariseudoge egore ei Kode, boe kana ure tawogado boeto jamedu? 4 Iarema ia boe eimejerage, ia fariseudoge emeartorure ji? 4 Mare awu boe onawuge, eerduwakare boe eroiagudu jitu, boe pegareuge nure emage. 5 Mare ia emage, iei Nicodemo cedu, cewu jemarure bogai boecojiwu, akore ei 5 Ceroiagudu umode ia imedu barigu boe pegareuto tumeardui, tuiordui ro boe jitu otodai? 5 Egore ji Iarema galileu kana ure aki jamedu? Aerduwa pemegado aerduwo ia profeta aregodumodukai Galiléia pijiduji. 5 Du kejere ere tugirimi tu tu tuwai kae. 

Aredu ro pegareudo. 1Jesus kodure Oliveira tadawu torekodu kae. 2Barogwa kododu tabore ure tugirimi Pao uwaito; boe eiamedu boere tudo pui ae. Ure tumugudo tu je, dutabore icare ure eerduwado. 3Icare escribadoge, fariseudoge ere ia boe eerdure ro okeadui aredu reko mto ae. 4Ere rakojedo tu nowu boe makareuge etoiadoda, egore Jesus ji Cegimejera, maigodu boe ere tugeragu awu areduji ro keadu tonaji. 5Moisesre bapera atugodo ceiagu tori to awu rore oinowu areme eiduji. Inoba akagomode awu inoduji? 6Ere tunorado ji tuiaki turoiwawo tuwo tugeragu ji ia bataru kejedu bogai, tagowo, onoie akore. Jesusrema, ure tuie jodo mototo, ure moto atugodo tugerako tabo. 7Enora kimo jitu koiare, ure taogado taci je, akore ei Ia ro pegakarewu ia tagi umode tori to ca boetoji ji. 8Ure tuie jodo gu moto kae pugeje, ure moto atugodo tugerako tabo pugeje. 9Awu bataru keje, tui boe pa pudumiraboduie tuwogware boetodu jitu koia, ere tudawuje, ere tudo mito taci jii boigoduwu ae, tui paru bu codureuge ewugeje dupiji. Du kodire Jesus mugure tuginoigodu, cewu aredu rakojere nono jamedu. 1 Du kejere icare ure taogado taci je. Boekarema, tuiordui cewu aredu ui mito tu jedu jitu keje, unoragodure ji, akore Aredu, kaiba cewu akoino aiwuge ekodure? Iaboe iaboe ekare awarigu boe pegareuto? 1 Akore.
Ikimejera, boe bokwa. 

Kodi icare Jesus akore ji U! Imi jamedu imodukare awarigu boe pegareuto. Toro! Akaba akirimi aro pegareuto pugeje. 
Moto kejewu urugureboe nure Jesusce. 1 Jesus akore ei pugeje Imire moto kejewu urugureboere imi. Cewu kodure itabowu, merumodukare boeco tada, mare jereboe urugumode ji. 1 Nonore icare fariseudoge egore ji Akire amagore aiboeji, nowu akagoi aidu ukare turugadu boe emeartoruwo ji. 1 Jesus akore ei Imire inagomode ii rugadu ma, imagore jiboere turugadu boe emeartoraeji. Paga karega, iorduware kaiba itaregodure duji, kaiba ikodumode duji jamedu. Mare tagi taerduwakare kaiba pijiba itaregodure, kaiba ikodumode duji jamedu. 1 Tare tagogado ure taegaiboeji. Imi ikare ikogado iaboe ji iaboe ji. 1 Imode ikogado boe ji ma, ire ikogado jiboe jetorogodumode jamedu, paga karega, ikare ikinoi tu je du kodi, Ioga mugure itabo jamedu kodi. 1 Ica, taroiagudu akore boe ji pobe tu jedu eioi puwugejedu ure turugadu boe emeartoruwo ji (Deut 1, 1). 1 Imi imagore ii itaobiji rugadu, mare ure irojaiwu Ioga jore iwugeje jamedu. 1 Icare enoragodure ji: - Kaiba Ao rakojere? Jesus akore Taerduwakare ii, taerduwakare Iogaji jamedu. Taerduwamode ii ma, taerduwamode Iogaji jamedu. 2 Makore awu tuwadaruji tui boe eerduwado Pao uwai tada dukeje, puredu tu boere to mearogu tugu towu iraji. Mare iaboe iaboe ekare tugeragu ji, boe aregodukare pudae roga kodi. 2 Jesus akore ei kimo Itumode dukeje, taemarumode iwogai, mare tawimode taro pegarewu tada, paga karega, taroiwamodukare tagoduwo ikodumodewo kae. 2 Icare judeudoge egore Ukana umode tuwido? Akore taroiwamodukare tagoduwo ikodumodewo kae. Kodiba akoino? 2 Icare akore ei Woje comoroiwuge tagireo; cebojewu imireo. Awu moto kejewuge nure tagi, mare imi karega. 2 Inagore tai tawimoduie taro pegarewu tadaduji, mare paga karega, tameartorumodukare imie rugadu ma, tawimode taro pegarewu tada. 2 Du kodi icare enoragodure ji: -Ioguduba akibao? Jesus akore ei.
Cewu inagore tai boe paru toboe nure imi. 2 Imagowo taiboe, iwo ikogado taiboe makaguragare. Mare ure irojaiwu boe rikirewu nure ema; imeardure ji pijiboe imagore ji moto kejewugei. 2 Mare ekare boe pa makoi Tuo jiboeji. 2 Du kodi icare Jesus akore ei Tamode Imedu Onaregedu aogado dukeje, taerduwamode ioguduba imiba; taerduwamode irore jiboe ukae itaobiji, mare imagoi nono Iogare iorduwado jiboe reore duji. 2 Cewu ure irojaiwu ure itabo; ukare ido ikinoi tu je, paga karega, irore nono aidu magai du reore jii je du kodi. 3 Nowu akoi oinono dukeje, makareuge emeartorure ji. 
Jesus mare Abraão. 3 Jesus akore nowu meartorure puduiwu judeudogei Taedumode iwadaru keje ma, ire jorduwadowu boe jokoduwuge rumodedo tagi. 3 Taerduwamode boe rikireuji, boe rikirewu umode taginorudo. 3 Egore ji Abraão ore nure cegi, boe etugarege karega ure cegi jii je, kodiba icare akagore taginorudodumode ino cei? 3 Jesus akore ei Boe jokodu jire inagomode oino tai ure tumagu turo pegarewu kaiwu ime eiamedu boe, ere turo pegarewu utugarege nure emage. 3 Aró, kode, boe etugare mugumodukare boe etuo uwai keje, mare tu onaregedu mugumode uwai keje jii je. 3 Du kodi icare Onaregedu umode taginorudo ma, boe etugarege emodukare tagi rugadu. 3 Iorduwa pemega nure Abraão oreie tagiduji, mare tagaidure tawo iwido, mare iwadaru remodukare tadoda dukoia. 3 Imire imagore iordure Ioga apo boeji. Tagirema, tarore nono tameardure tao okwabiji boeji. 3 Egore ji Ceore Abraão rema. Jesus akore ei Abraão ore rumode tagi dukeje, taromode nono Abraão rore jiboeji. 4 Imire imagore tai boe jokodure ema boeji imeardui Pao piji duji, macare tagaidure tawo iwido. Abraão rokare ino. 4 Tarore tao roiaji. Egore ji Boe ekera keadu koia kerega ure cedowuje: ceore ia ceoce, dure Pao Aroe Eimejera rema. 4 Jesus akore Taomode Aroe Eimejera ma, tameardu kurimode ii, paga karega, Aroe Eimejera pijire itawujedure, pijire itaregodure. Ipi ji karega itaregodure, mare koiare ure irojai. 4 Kodiba takare iwadaru pawuje? Taroiwakare tamearduwo iwadaru jitu kodi. 4 Taore Aroe pegarewu rema, tagaidure tarowo tao aidure jiboe reore. Boe paru tore boe ewidodu epa rema; rakojekare boe rikirewu tabo, boe rikirewu bokware apo kodi. Tagoi tuwadararodae jitu keje, pudui rugadure akoino, paga karega, batararodu barikare kodi, emare boe ewadararodae uo rema. 4 Mare imi imagore boe rikirewu jitu koia, tameartorukare iwadaruji. 4 Kakoduwu tagiba tamode ikiegi iro pegarewu tabo? 4 Pao ore emawuge emeardure bataruji, tagirema tameardukare ji orekare tagi kodi. 4 Nonore icare judeudoge egore ji Kode cemagokare boe jokoduji akie samaritanore aki, atadaie Aroe pegarewu meture? 4 Jesus akore ei Aroe pegarewu metukare itada, mare ire Ioga kurido. Tagirema, tare iwarigududo. 5 Iemarukare ikuriwo du bogai; mare iare ikurido, du umode tugogado boe ji. 5 Boe jokodu jire inagomode oino tai iaboe umode iwadaru jetu otorogado ma, bimodukare jii je. 5 Judeudoge egore ji Icare ceerdure Aroe pegarewu metui atoda duji. Abraão bire, profetadoge ewire jamedu. Icare akagore umoduie awadaru jetu otorogadowu bimodukae jii je? 5 Kode, akina akodure paedoga Abraão kori? Ema bire, profetadoge ewire jamedu kaboba ameardaere uwo aki? 5 Jesus akore ei Imode boe kurireudo imi itaobiji ma, boe kurirewu imidu boe karega. Iogare ure ikurido. Cewu tagagore tago Aroe Eimejeraie emawu. 5 Mare taerduwakare ji. Imagomode iorduwakae ji ma, iwadararodumode nono tawadararodu reore. Mare iorduware ji, irore nono bataru reore jamedu. 5 Taedoga Abraão jekarere tumeardui tuiordumode ino meri jituji. Jordure ji, icare jekare kuricigore. 5 Icare judeudoge egore ji Ako joru ukare 50 ce roga, mare icare aerdure Abraão ji? 5 Jesus akore ei Boe jokodu jire inagomode oino tai Abraão butumodedu otodai, ire marigudu. 5 Nowu akoinodu kejere icare, ere tugeragu toriji tuwo tori to ji. Mare Jesus ure tuwogwado pi tuku je, ure tudawuje nowu Pao uwai piji. 

Jesus ure ia buture tuioku bokwa tabowu pemegago. 1Icare Jesus, tugodui ia tugodu kae dukeje, jordure ia buture tuioku bokwa tabowu imeduji. 2Icare nowu ure jorduwadowuge enoragodure ji: - Cegimejera, ioguduba ro pegare du koiaba awu imedu buture tuioku bokwa tabo? Ema kana, iarema uomage kana? 3Jesus akore ei Awu ro pegarewu koia karega, uomage eigoia karega jamedu, mare Pao uwo turo pemegarewu kurirewu awadudo ji du bogai. 4Meri jetu kimo tabore, ure turugadu iwo ure irojaiwu ro pemegarewu kurireuge eiado. Boeco aregodumode dukeje boe emaragodumodukare pugeje. 5Du kodire, iragojei moto kejedu tonaji, urugure moto jiboe nure imi. 6Tagoinodu tabore, ure todoguru to co mototo, ure moto gurugurudo todoguru tabo, dukejere icare ure nowu moto guruguru rogu reko nowu joku bokwarewu jokuji. 7Du kejere akore ji Toro, akabi boe etaimoda iei Zilo cedu keje (boe ewadaru tabo iere Roiaidodureboe oino). Icare nowu joku bokwarewu uture toro rugadu, icare ure tugirimi taiwo tabo. 8Kodi icare cewu puredure jiwuge, jordure okwamagudui tu tu jedu jiwuge, enorare pui, egore Cewu okwamagudu kigodure tu tu tumugu tabowu karegao? 9Iage egore U! Ema. Iagerema egore Ema karega, mare reorewu. Emarema akore Imi rugadu. 1 Kodi icare enoragodure ji: - Inoba taboba aekure tuiado? 1 Akore ei Cewu iere Jesus cewu imedu ure moto gurugurudo, ure reko iokuji, akore ii toro aia iei Zilo cedu kae, awo kabi. Iture rugadu, ire ikabi, ica, oino itaiwore. 1 Icare enoragodure ji: - Kaiba nowu imedu rakojere? Akore Iorduwa bokwa. 1 Du kodi icare ere cewu joku bokwarewu reko fariseudoge etae. 
Fariseudoge enorai joku bokwarewu jidu. 1 Aró kode, sabadore jiwu meriji Jesus ure moto guruguru towuje, ur nowu imedu jokudo tuiado. 1 Du kodi icare fariseudoge enorare ji pugeje inoba rakuduie aiwore. Akore ei ure moto guruguru maedo ioku joki, dukeje icare ire ikabi, ica, oino itaiwore. 1 Ia fariseudoge egore Pao koia karega ure nowu imedu rojai, mare paga karega, maragodure sabadore jiwu meriji. Iage egore Inobadu kodiba ro pegarewu imedu umode cewu turo kurirewu kuo? Enora korire pui jice woje, jice woje. 1 Enoragodure kimo nowu joku bokwareuji, egore Inoba ameardaere nowu ure aekudo tuiadowuji? Akore ei Ia profeta nure ema. 1 Mare judeudoge emeartorukare nowu imedu joku bokwaie duji, du kaegae icare jokuie duji, icare emago jokodure uomage ewogai. 1 Enoragodure ei: - Tagonaregedu nao? Tagagomode boe jokoduie buture tuioku bokwa tabo? Macare inobadu taboba aiwore oino? 2 Uomage egore Ceerduware awuie cedonaregedu rema duji, butuie tuioku bokwa tabo duji. 2 Mare ceerduwakare inobadu tabore aiwore oino. Tanorado ji nowu inoduji. O joru butu makare du je. Ema rugadure umode kogado tawiegai. 2 Uomage egore oino tubagudu koia judeudogece, mare paga karega, cewu meartorure Cristoie Jesus cedu jiwuge eiamedu boe eire judeudoge egore tumoduie etawuje sinagoga piji tugorigodui ei dutabo. 2 Du kodire uomage egore. O joru butu makare, tanorado ji nowu inoduji, oino. 2 Icare emagore nowu joku bokwarewu bogai kimo pugeje, egore ji Pao kurido. Ceerduware ro pegareuie nowu imeduce duji. 2 Akore ei Iorduwakare ro pegarewu rakuduie, iorduware tu jiboe reo ioku bokware, du karega icare iokure oino. 2 Icare enoragodu pemegare ji pugeje; - Inoba ure turodo ai? Inoba rore tuwo aeku jado? 2 Akore Ire tawie marigudu, mare takare tawiapagado iwadaruji, kodiba tagaidure tamearduwo pugeje? Iarema tagaidukana ure nowu ure jorduwadowuge ia etumedagewo tagi? 2 Nonore icare ere tuwadaru pegarewu rorido joki, egore ji Akire ia ure jorduwadowure aki, cegire Moisesre jorduwadowugere cegi. 2 Ceerduware Pao makoi Moisés jituji, mare awu ceerduwakare kaibawuba ure ema. 3 Icare cewu imedu akore Ie rore ta... Taerduwakai kaibawuba ure ema duji. Mare du inodu tabo ure iokudo tuiado. 3 Jamedu ceerduware Pao biapagakai ro pegareuge eiduji, mare biapagae okwamagudure puduiwugei, rore nono taidu reoreuge eiduji. 3 Iaboe iaboe emeardukare tu iaboe ji ia boture tuioku bokwa tabowu joku jado duji. 3 Pao omodukare awu imeduce ma, romodukare ia turo. 3 Egore ji Awudure aro pegarewu rorii aiogi dutabo, macare are ceerduwado? Du kejere ere barigu tubiji. 3 Jesus jorduware ei barigu duji, icare tuiordui jitu keje, unoragodure ji: - Ameartorure Imedu Onaregeduji? 3 Akore Ioguduba ure ema, ikimejera, imeartoruwo ji? 3 Jesus akore ji Aerdure ji, emare makore oino ai. 3 Akore imeartorure, Ikimejera. Icare ure tubujodo ji, ure boe kurireudo ema. 3 Du kodi icre Jesus akore Itaregodure awu moto kae iwo boe ewu tuwugeje: iwo jordukareuge eerdudo, jordureuge ewo tuioku bokwado. 4 Ia fariseudoge eedure apodu emeardure akoinoduji, egore ji Cegi jamedu kana ceeku bokware? 4 Jesus akore ei Taeku bokwamode ma, taro pegamodukare, macare tameardaere taerduie duji, du kodi icare taro pegarewu uture todobiji. 

Jeture ovelhadoge eiwu pemegarewu. - 1Boe jokodu jire inagomode oino tai: cewu ukare turemo ovelhadoge ewaiporoji eeda towu, mare ure turemo to boekare turemowo jitu keje, iwogu kigodurewu nure ema, boe ewidodu epa nure ema. 2Mare cewu ure turemo baiporo jiwu, jeture ovelhadoge eiwu nure ema. 3Duwure baiporo epare baiporo jado ai, ovelhadoge emeardumode makoji, makomode etae eie tabo, umode ecedo enogwagemodewo kae. 4Tui ovelhadoge eiamedu boedo tuiebu dukeje, kodumode etododai, nowu ovelhadoge ekodumode rekodaji, eerduware makoji kodi. 5Mare etumodukare ia tuiorduwakare jiboe rekodaji, mare eregodu rumode piji, eerduwakare tuiorduwakare jiwuge emago ji kodi. 6Jesus makore ei awu bakaruji mare ekare boe pa kaba jiba aidure tumagowo nowu tagoino dutabo. 7Icare Jesus makore ei pugeje, akore Boe jokodu jire inagomode oino tai imire ovelhadoge ewaiporore imi. 8Cewu kodure itododai boetojiwuge eiamedu boere iwogu kigodureugere emage, boe ewidodu epagere emage. 9Imire baiporore imi, iaboe umode turemo ii ma, umode cinorudo: umode turemo, umode tuiebu, jordumode togwagemodewoji. 1 Iwogu kigodureuge etaregodumode ma, cioguwo du bogai, tuwo boe ewidodu bogai, tuwo boe pegadodu bogai tu je. Mare itaregodure ovelhadoge eewo du bogai, jereboe kuriwo ebo du bogai. 1 Imire jeture ovalhadoge eiwu pemegareure imi. Jeture ovelhadoge eiwu pemegarewu ure tumagu ewugeje. 1 Mare maragodure mori bogaiwu, jeture ovelhadogei karega ure emawu, jordumode rie aregoduji ma, umode ovelhadoge epijido, rekodumode, icare nowu rie rugodumode nowu ovelhadogei, umode edo taodo. 1 Paga karega, maragodure tu mori bogai, du kodi icare biapagakare ovelhadogei. 1 Imire jeture ovalhadogeiwu pemegarewu nure imi. Iorduware inagu ovelhadogei, inagu ovelhadoge eerduware ii jamedu. 1 Nono Ioga jorduwa magai ii du reorere, iorduware Iogaji jamedu. Imode imagu inagu ovelhadoge ewugeje. 1 Ia inagu ovalhadoge ere kimo jamedu, duwugere eedukare awu ovelhadoge eeda tada. Ieturumode ei jamedu, emeardumode imago ji, dukejere icere emode mitogodo tu je, jeture eiwu umode mitotu jamedu. 1 Ioga meardu kurire ii, paga karega, imode imagu, mare iewoduwo pugeje, kodi. 1 Iaboe iaboe umodukare itawuje, mare imode imagu itaobiji. Iroiware iwo imagu, iroiware iwo ikeragu ii pugeje. Awu iroiagudu rema, dure Iogare maku inai. 1 Nowu inodu bataru koia judeudoge ewadaru okorirewu padure boe kajeje pugeje. 2 Ia emage makareuge egore Aroe pegarewu metu nure tada, mako nure taora bai bai tabo. Kodiba tawiapagare bataruji? 2 Iage egore Awu bataru ukare nono Aroe pegarewu meture tadawuge ewadarure. Kode Aroe pegarewu umodukana ia joku bokwarewu joku jado? 
Pao Aroe Eimejera Onaregedu Jesus rema. 2 Jerusalém kejewuge enure petado ture makuboeji, biaku buture du kodiwu keje. 2 Jesus boadu nure Pao uwai kejewu Salomão o bororo oiagi. 2 Icare judeudoge ere taiado apo, enoragodure ji: - Jii inobadu kejeba amode cebagado? Cristo nure aki rugadu dukeje, cewiedu awadudo taci je. 2 Jesus akore ei Imagore tai, mare tameartorukare. Ioga ie tabowu iro jamedu boe makore itagaruji. 2 Mare tameartorukare, paga karega, inagu ovelhadoge ia emage karega ure tagi kodi. 2 Inagu ovelhadoge emeardure imago ji, iorduware ei, ekodure itabo. 2 Imode jere jii jeboe maku etai, etagedumodukare tu rugadu, iaboe iaboe eiwogumodukare ei ikera piji. 2 Ioga, koiare ure emagu inaiwu, ro rakare boe eiamedu boe ekori, iaboe iaboe emodukare etaru Ioga iera piji. 3 Imi, Ioga, cere mito tu je. 3 Icare judeudoge ere tugeragu toriji tuwo tori to ji pugeje. 3 Icare Jesus akore ei Ire taerdudo Ioga ie tabowu iro pemegarewu makareuji. Kode kakoduwu ia koiaba tare taiagu tori to ii? 3 Judeudoge egore ji Ia aro pemegarewu koia karega cere ceiagu tori to ai, mare awadaru pegarewu koia. Paga karega, imedui aki dutabo are Aroe Eimejerado aki. 3 Jesus akore ei pugeje Taroiagudu padure kejewu bapera keje atugododukare oino tagire Aroe Eimejeragere tagi, du karega? 3 Kode, nowu taroiagudu padui bapera keje dukeje cewu Paore tuwadaru maku aiwuge eiere Aroe Eimejerage ma, (mare bapera atugo pemegarewu barigududodumodukare pudui), 3 Kodiba icare tagagore mako pegareboe iure ema cewu Paore boe pemegareudo emawu, ure utudo moto kaewuji, mare inagore Aroe Eimejera Onaregedu nure imi oino dukoia? 3 Iromodukare Ioga iroiaguduji ma, tameartorukaba ii. 3 Mare iromode ino ma, tagaidukare tameartoruwo ii ma, tameartorudo iro oino jiboeji, du kejewo taerduware, tameartorure Ioga metui itada duji, imudui Ioga tada duji jamedu. 3 Icare ere tuiagu tugeragu ji pugeje, mare ure cinorudo ekera piji. 4 Icare ure turawuje Jordão po okwa bakowu kae pugeje, cewu Joãore boe etao pegododu paru tugu kudawo kae, torore icare rakojere. 4 Makareuge eture ae, egore Joãokare ia turo kurirewu kuo rugadu. 4 Mare João makore awu jiboe jamedu boe boe jokodu rugadu. Makareuge emeartorure ji. 

Lázaro jewoduidu. 1Lázaro kogodure Betânia keje, Maria mare tuduie Marta rakojerewo keje. 2Maria, koiare ure roreboe tugu Pagimejerato, ure bure kidudo taga tabo. Lázaro, kogoduredu, uwuri rema. 3Uwiemage areme ere boe egoiagu oino Jesus ji: - Cegimejera, cewu ameardu kurire jiwu kogodure. 4Jesus akore awu ewadaru jipagi Nowu kogodae umodukare bito, mare ure turugadu Pao kuriwo du bogai. Du koiare Pao Onaregedu kuridodumode jamedu. 5Jesus meardu kuricigore Marta ji, uwie Maria ji, Lazaro ji jamedu. 6Mare tumeardui nowu kogoduiedu jitu inodu tabo, ure turodo toi meri pobe nono kimo. 7Du kejere icare makore nowu ture jorduwadowugei, akore Pawo pagirimi Judéia kae. 8Egore: - Cegimejera, maigodure judeudogere tuiagu tori to ai, macare amode akirimi toro? 9Jesus akore Meri jiwu horadoge ekare ikera pudogidure pobe taci ikera awubowuto? Merure meri jiwu romodukare cara cara tuwuduwo, paga karega, jordure meri uruguji kodi. 1 Mare merure boeco jiwu romode cara cara je, urugure jiboe bokware kodi. 1 Nowu tuwadaru rekodaji, ure oto tawuje pugeje, akore Pameduia Lázaro unudure, mare imode jetadudo. 1 Icare nowu ure jorduwadowuge egore ji Cegimejera, unuduradure dukeje, pemegagodumode. 1 Mare Jesus mako nure bireduji, emagerema emeardaere boe enuduji rugadu rakuduie akoino. 1 Kodi icare Jesusre inodu awadudo taci rugadu, akore Lázaro bire. 1 Iegarere taigoia, mare paga karega, paedukare toro kodi, duma tameartoruwo. Mare paduwo bogai. 1 Awu inodu keje, Tomé, iei Dídimo cedu, akore tumedage ei Pagoduwo jamedu, pawiwo apo. 1 Mare Jesus aregodu keje, merire pobe puibiji Lázaro metui moto tadadu keje. 1 Betânia padure puredu tu Jerusalemji. 1 Du kodire makarewu judeudoge eture Marta ae, Maria ae, tuwo boe motududo ei etuwuri bokwareduji. 2 Kuri tumeardui Jesus aregodumode duji dukeje, Marta riture togi, Maria rugadure mugure tuwai tada. 2 Icare Marta akore Jesus ji Ikimejera, aragojemode woe ma, iwuri bokwamodukare kodi karega. 2 Mare iorduware akogwamagudumode Pao ji bogaiboe jamedu boe, Pao umode jamedu boe maku akai. 2 Icare Jesus akore ji Awuri jewodumode. 2 Marta akore Iorduware jewodumoduie boe eewodumode boigoduwu meri jituji. 2 Jesus akore ji Imire jewodureboe, jereboere imi. Cewu meartorure iiwu, bimode, mare du inodu tabo jemode. 2 Cewu jere itadawuge, cewu meartorure iiwuge eiamedu boe ewimodukare jii je. Ameartorure nowu inoduji? 2 Akore U! Imeartorure akie Cristore aki duji. Pao Onaregeduie aki duji, cewu aregodumode moto kaewuie ure aki duji. 2 Awu tuwadaru akedu keje, rekodure tuwie bogai, makore ji tumago podu tabo: - Pagimejera rakojere nono, makore awogai. 2 Tumeardui kuri je dukeje, ure turagojedo, riture togi. 3 (Mare paga karega, Jesus aregodukare roga nowu babuturoguto, mare rakoje kimore cewu Marta jordure puduiwo keje). 3 Jeture Maria uwai kejewu judeudoge, eridure aedu tuwo boe motududo jitu bogai, tuiordui ui turagojedo taci ake tabo, ui tuiebu dukeje, ekodure rekodaji, tumeardae tabo utuie ure tuwuri meturewo kae ma, toraguduwo nono du bogai rakuduie ro oinoduji. 3 Maria rema, turegodui Jesus rakojerewo kae dukeje, tuiordui jitu keje, ure tubujodo jice bure paru, akore ji Ikimejera, aragojemode woe ma, iwuri bokwamodukare, kodi karega. 3 Icare Jesus tuiordui oragudui oino dukeje, nowu kodure apowu judeudoge etoragudui jamedu dukeje, kiarigodu kuricigore tudaroe tada, tugiarigodu kuricigo koia. 3 Icare akore Kaiba tare bu? Egore Cegimejera, mato, aerduwo. 3 Icare Jesus oragudure. 3 Du kodire icare judeudoge egore Tagaiwodo inoba meardu kuricigore jituji. 3 Mare ia emage egore Kode, ure joku bokwarewu jokudo tuiado, kode, kodiba roiwamodukare tuwo awu bi kado? 3 Tugiarigodu kuricigo tabo pugeje, Jesus uture nowu meturewo kae. Ia tori padui je kejedu tadare meture. 3 Icare Jesus akore boe ji Tori roto oino. Icare Marta, nowu birewu uwie, akore ji Ikimejera, jerimaga pega remawu nure, merire pobe puibiji metui woe dukeje. 4 Mare Jesus akore ji.
Kode imagokare ai ameartorumode dukeje, aerdumode Pao Aroe Eimejera o boe kurireuji? Du kejere icare ere nowu tori roto oino. 4 Icare Jesus, tui tuioku awogado baruto dukeje, akore Ioga, iegare kuricigore ai, ameardure iwadaruji kodi. 4 Iorduware boe jamedu jie ameardure iwadaru jituji, mare imagore awu boe etoiai woe dukoia, duma emeartoruwo aigoiaie are irojaiduji. 4 Nowu tuwadaru rekodaji, ure tumago rakado, akore Lázaro, aebu mato. 4 Boekarema, nowu birewu ure tuiebu aroia opoi tuwure, tugera tabo kimo dutabo. Du kodi icare Jesus akore Nowu aroia kiwuje piji, merudo. 
Judeudoge etaidure tuwo Jesus bito. 4 Cewu uture Maria aewu judeudoge, duwugere eerdure Jesus roji, ia emage emeartorure ji. 4 Mare iage eture fariseudoge etae, ereadodure ewiegai Jesus ro boeji. 4 Icare sacerdotedoge eimejerage mare fariseudoge ere boe eimejerage eiagu tudo pui, egore Inoba paromode? Awu imedu unure turo kurirewu todudo gu gu je. 4 Pamode roto oino rugadu ma, boe eiamedu boe emeartorumode ji, dukeje icare Roma bakurirewu kejewuge etaregodumode ma, emode pago bakurirewu, pago moto jamedu boe pegado. 4 Mare ia etumeduia iei Caifas cedu, sacerdotedoge eiemejera kurireui ema dutabo nowu joru jitu, akore Takare boe pa iaboeji iaboeji. 5 Taerduwakare ema remawuie tagai, ia imedu bitoduwo mito, boe eiamedu boe etai, duma boe eiamedu bitodu kawo? 5 Mare taobiji karega akoino, mare sacerdotedoge eimejera kurirewu ema nowu joruji, dukoiare ure Jesus bitodumoduie boe eiamedu boe etaidu awadudo. 5 Mare nowu moto kejewuge eiamedu ai mito tu je karega, mare ure taodo jice woje jice wojewu Pao ore eiamedu boe etoduwo pui du bogaire akoino. 5 Du kodi icare, nowu du kodiwu piji, eemarure tuwo bito. 5 Nowu inodu koiare Jesus meru awadukare judeudoge ekao pugeje. Ure tudawuje taci ia boe eeda iei Efrém cedu, padu puredui tu boe eedukare kejewu moto jitu kae. Nonore icare rakoje raire nowu ture jorduwadowuge ebo. 5 Judeudoge eno Páscoa puredugodu nure. Makarewu boe erudure Jerusalém kae, Páscoa otodai, tuwo tubemegado. 5 Eemaru nure Jesus bogai. Tuiedui Pao uwai tada dutabore egore pui Inoba tameardaere, kodiba aregodukare peta kae? 5 Mare sacerdotedoge eiemejerage, fariseudoge ere jordumode jiwuge eiamedu boe ereadoduiagu rakojerewoji, tuwo tugeragu ji. 

Betânia kejewu boe enogwage. 1Meri ikera awubodure mito taci ikera awubowuto Páscoa otodaidu kejere, Jesus uture Betânia kae, cewu ture jewodudowu iei Lázaro cedu kae. 2Nono ere ia boe enogwage towuje tui Jesus kurido du bogai. Marta unure boe eke maku boe etai, Lázaro okwagere nono nowu ira keje jamedu. 3Icare Mariare tugeragu ia roreboe kaguru jaji, ia okureboe ro rakaguragarewu metui tadadu, ure maedo Jesus bure joki, du ure kidudo taga tabo. Nowu bai okorobadure nowu roreboe ro tabo. 4Macare Judas Iscariote, nowu ure jorduwadowuge ia mito tu jedu, cewu umode makuwu, akore 5Kodiba tagare akirodo nowu roreboe tabo diieromode 3 0 ce duji, tuwo maku marenarue etai? 6Akore oino, mare tuwiapagai marenarue eidu koia karega, mare tugiwogu kigodu koia. Apore diiero ja mugure, iwogu kigodure nowu boere tugu nonowu boeji, dukoiare akoino. 7Icare Jesus akore Tagagokaba oino ji. Ure awu roreboe jetu otorogado imedumode moto tadadu paru kae. 8Marenarue emode tagabo jii je, mare imi, imodukare jii tagabo. 9Ia judeudoge makareuge eerduware Jesus rakojei torodu, etaregodure, mare tuiorduwo Jesus ji tu je du bogai karega, mare tuiorduwo nowu Lazaro ji, du bogaire ero oino jamedu. 1 Mare sacerdotedoge eimejerage ere tumeardae bu tugajeje tuwo Lázaro bito jamedu. 1 Paga karega, makarewu judeudoge ere turodo oino epiji, tumeartorui Jesus jitu koia. 
Jesus ui turemo Jerusalém todu. 1 Nowu meri rekodajiwu meriji ia boe makareuge etaregodure Jerusalém kae peta kaedu, emeardure Jesuie ure tuburedo duji. 1 Icare eridure togi kodoro tabo, toiogwari kuricigo tabo, egore Akaru pemegarewu aregodui Pagimejera ie tabodu, Israeldoge eimejera aregodu. 1 Jesus tuiordui ia jumento rogu jitu keje, ure tumugudo keje, uwo nono bakaru padui bapera kejedu reore: 1 Apagudu kaba Sion bakurirewu kejewu aredu. Ica, akimejera aregodu tumugui ia jumenta naregedu keje dutabo. 1 Nowu ure jorduwadowuge ekare boe pawuje nowu inoduji boe paruji, mare Jesus kuridodu kejere icare ewiabuture oinoie bapera atugore, oinoie boe erore jituji. 1 Cewu boe makareuge eedui apo cewu makoi Lázaro bogai meturewoto, ure jewodudo eegaiwuge ere iogwarido ji tuiegare tabo. 1 Du kodire boe eridure togi, mare paga karega, emeardure Jesus ui cewu turo kurirewu kuo du kodi. 1 Mare fariseudoge egore oino pui Tagaiwodo, paroiwa bokwa radure. Boe eiamedu boe eregodu nure rekodaji. 2 Ia gregodoge emugure nowu ruture tumagowo baruto peta kejewuge etada. 2 Duwuge ere tuburedo Filipe ji (cewu Galiléia tadawu Betsaida kejewu), enogwamagudure ji, egore Cegimejera, cedagemo nure ceerduwo Jesus ji. 2 Icare Filipe kodure André ae, ure bie. Icare Filipe mare André, ere Pagimejera bie. 2 Jesus akore ei Icare boe aregodure pudae Imedu Onaregedu kuridodumodedu kae. 2 Boe jokodu jire inagomode oino tai: ia trigo a butui moto todu, mare bimodukare dukeje, umode mitotu nono rugadu, mare bimode dukeje, a makaguragamode. 2 Cewu meardu kurire puduiwu, umode tuwarigu boeto, mare cewu kodu kagirire puduiwu, ikaruru nure pudui jere jii jeboe kae. 2 Iaboe eromode nono itaidu reore dukeje, ekodumode iregodaji. Cewu iragojemodewo keje, itugare rakojemode nono jamedu. Iaboe itugaremode ma, Ioga umode kuridodudo. 2 Oino, itaroe kiarigodu nure. Inoba inagomode? Ioga, ikinorudo awu du kodiboe piji. Mare awu inodu koia rugadure itaregodure tu oino. 2 Ioga, akie kurido. Nowu inodu keje kuri je, ia boe emago aregodure baru piji, akore Ire kurido marigudu, imode kurido pugeje. 2 Aró, kode, nowu boe makareuge eedure nonodu, tumeardui nowu inodu jitu keje, egore boiarurugoduie. Iage egore Ia tupare akoino ji. 3 Icare Jesus akore Awu makore oinoboe igoia karega akoino, mare taigoia. 3 Ure tugogado awu moto jiboe aregodure; icare awu moto ukimejera barigudumode. 3 Mare icai itaogado moto piji dukeje, imode imugudo ime eiamedu boe keje itae. 3 Akore oino, mare tuwo boe eerduwado inoba tuwimode du jire akoino. 3 Icare egore Cemeardure Pao o bakaru akoi Cristo jemode jii je duji. Kodiba icare akore ure turugadu Imedu Onaregeduwo taogado? Kakoduwuba nowu Imedu Onaregedu rema? 3 Jesus akore Urugureboe mugumode tagabo kimo biega tu je. Tamerudo urugu kimodu otoi, boeco ukawo taroiwa bokwado. Cewu merure boeco kaowu jordukare kaiba tugodumode. 3 Urugureboe ji tagabo kimodu otoi, tameartorudo ji, duma urugureboe orewo tagi. Awu tuwadaru rekodaji, Jesus ure tudawuje nowu piji, ure tuwiado epiji. 
Judeudoge emeartorukare. 3 Ure turo kurirewu kuo du makado, mare du inodu tabo emeartorukare ji. 3 Oinore nowu inodu jia profeta Isaias akore Cegimejera, ioguduba meartorure cereadodure jiboeji? Ioguduba biegaiba Pagimejera ro rakarewu kogadodure? 3 Mare eroiwakare tumeartoruwo, paga karega, ia du kodi, profeta Isaias akore pugeje 4 Ure eeku mi, ure ewabo rakado, duma eerdukawo tuioku tabo, eerduwa kawo tuwabo tada, ekawo tubemegado, ikawo epemegado (Is 6, s). 4 Oinore Isaias akore tuiordui o boe pemegarewu kurirewu jitu keje. 4 Mare ia judeudoge eiemejerage makareuge emeartorure ji, mare fariseudoge eigoia ekare towadudo, duma tuwarigudu kawo sinagoga piji. 4 Paga karega, etaidure boewo tugurido duji, mare tuguridodu aregodui baru piji duji karega. 4 Du kodi icare Jesus ure tumago rakado, akore Cewu meartorure iiwu, ii karega meartorure, mare ure irojaiwu jire meartorure. 4 Jordure iiwu, ure irojaiwu jire jordure. 4 Itaregodure nono urugureboe aregodui moto kaedu reore, nowu inodu tabo, cewu meartorure iiwu rakojemodukare boecorewu tada. 4 Iaboe emeardumode iwadaruji, mare eromodukare nono iwadaru reore ma, imodukare ikogado ji, paga karega, itaregodure moto kae, mare iwo ikogado boe ji du bogai karega, mare iwo boe einorudodu bogaire itaregodure. 4 Cewu ure iwarigududowu, ukare tugeragu iwadaru jiwu, iaboe emode tugogado ji ire awadudowu iwadaru umode tugogado ji boigoduwu meriji. 4 Paga karega, itaobiji karega inagoino, mare ure irojaiwu Ioga, ure inagomodedudo, ure imode boe eerduwadodudo jamedu. 5 Iorduware: ure boe eroiagudu boe ewi bokwarewu rema. Kode, Iogare inagoiagu jiboe, jire inagoino. 

Jesus ure ture jorduwadowuge ewure kabi. 1Páscoa jiwu petamodedu otodai, Jesus tuiorduai icai boe aregodui pudae, icai tudumode Tuo ae awu moto piji duji, meardu kurire awu moto kejewu tuwobei, meardu kurire jii ei rugadu. 2Enogwagei ira kejedu tonaji, Aroe pegareuma urade Judas, cewu Simão Iscariote onaregedu, meardae pegarewu barigu uwaboto, uwo Jesus maku onare jiwuge etai. 3Icare Jesus, tuiorduwai Tuoie boe jamedu boe bu tugera keje, Pao pijie taregodure, du tumoduie tugirimi Pao ae pugeje, 4Ure turagojedo taci ira piji, ure tugudae aroia boarewu tawuje, icare tui tugeragu ia aroia koboji, ure kogudo tu tubeagajeje. 5Icare ure pobo tugu ia ruwoboto, icare ure nowu ture jorduwadowuge ewure kabi, ure ewure kidudo nowu ture kogudo tubeagajejewu aroia tabo. 6Aregodure tu Simão Pedro ae, mare Pedro akore ji Ikimejera, arumode iwure kabi? 7Jesus akore ji Awu irore oino jiboe amodukare pawuje roga, mare dukeje kuri je, amode pawuje. 8Pedro akore ji amodukare iwure kabi rugadu. Icare Jesus akore ji Imodukare akabi ma, aragojemodukare itabo 9Kodi icare Simão Pedro akore Ikimejera, kode, iwure tu rugadu karega, ikera jamedu, itaora jamedu, amode kabi. 1 Jesus akore ji Cewu ure taimo mariguduu biapagamodukare tuwo tugabi du bogai pugeje; ema jamedu boe kabidure kodi. Aró, kode, tagi tagabidure, mare taiamedu karega. 1 Jorduware ioguduba umode tumagu tujebage etai duji, du kodire akoino: - Taiamedu karega kabidure. 1 Tui ewure kabidu akedu keje, ure tugeragu tugudaeji, ure tugu tu pudui pugeje, icare ure tumugudo tu ira keje. Du kejere icare makore ture jorduwadowugei, akore Taerdure iro oino jiboeji? 1 Tagagore ure taerduwadowuie ure imi, tagagore tagimejeraie ure imi. Tagagoi oinodu pemegare, cewu imi rugadu kodi. 1 Kodi icare imire tagimejerare imi, ure taerduwadowure imi, mare du inodu tabo ire tawure kabi. Kode ica, tamode pu bure kabi jamedu. 1 Taerdu nure iroi oinoduji, du reorere taromode pui jamedu. 1 Boe jokodu jire inagomode oino tai boe etugare emawu kurikare tugimejera kori; jamedu cewu rojaidodurewu kodukare cewu ure rojaiwu kori. 1 Tamode awu inodu boe pawuje ma, boe pemegarewu jetumode tagabo, mare tamode inodu towuje dukeje. 1 Taiamedu boeji karega inagoino. Iorduware cewu ire tawuje tumedage epijigugei. Mare umode turugadu boewo nono bapera atugo reore: -Cewu ure amirewu kowuje itabowu unure tuwureadu awagado ii. 1 Imago nure awu inoduji oino, nowu inodu umode tudo duotodai, duma umode tudowuje ma tameartoruwo, taerduwawo ioguduba ure imi duji. 2 Boe jokodu jire inagomode oino tai: - Ure tugeragu cewu ure irojaiwu jiwu, ii rugadure ure tugeragu, cewu ure tugeragu iiwu, ure irojaiwu jiwu jire ure tugeragu jamedu. 2 Tagoi oinodu rekodaji, Jesus utaroe kiarigodu kuricigore, dutabore akore Boe jokodu jire inagomode oino tai ia tagi tamode imagu icebage etai. 2 Nowu ure jorduwadowuge etaiwore jice woje pui, eerduwakare kakoduwu ia puduiba akomode inoduji. 2 Nowu ure jorduwadowuge ia mito tu jedu, Jesus meardu kuricigore jiwu, mugure ira keje mekiwu, ure taora bu Jesus mo keje. 2 Simão Pedro ure tuiebirigido ji tunora tabo ji: - Ioguduba jiba akoino? 2 Nowu mitodu, taora padui Jesus mo kejedu tabore, unoragodure ji: - Cegimejera, ioguduba? 2 Jesus akore Cewu imode amirewu pegodu du imode maku aiwu. Du keje icare ure amirewu pegodo, ure maku Simão Iscariote onaregedu Judas ai. 2 Ui nowu amirewu remo dukeje kuri je, Aroe pegareure taredo to. Kodi icare Jesus akore ji Amode towujeboe todu marigudo ii. 2 Mare nowu jeture ira kejewuge, ia emage ia emage eerduwakare kodiba akoino ji. 2 Paga karega, Judas apore akirododu epa ja mugure, dukoiare ia emage emeardaere akoe oino ji: - Akirodo ia okwamode pagai peta epa boeji. Iarema, ia maku marenarue etai. 3 Tui cewu amirewu kobo ko durekodaji, ure akedo pudui tuwo tuiebu. Boekarema, boecoradure marigudu. 3 Judas ui tuiebu dukeje, Jesus akore Oinore icare Imedu Onaregedu kuridodure, Paore tugurirewu towuje tada. 3 Kode Paore tugurirewu towuje tada dukeje, Pao umode kurireudo ema tudada, umode kurireudo ema kuri je. 3 Itore kugure, biegatu kimo iragojei oino tagabo. Taemarumode iwogai, mare imago magai judeudoge eidu reorere, inagomode oino tai jamedu taroiwamodukare tagoduwo ikodumodewo kae. 

Boe eroiagudu maiwu. 3 Iwo boe eroiagudu maiwu maku tagai. Tameardu kurido tu pui. Oino imeardu kuri magai tai du reorere tameardu kurimode pui jamedu. 3 Tameardu kurimode pui ma, boe eerduwamode inoge ire jorduwadowugeie ure tagiduji. 3 Icare Simão Pedro unoragodure ji: - Cegimejera, kaiba akodumode? Jesus akore ji Ikodumodewo kae, akodumodukare oino roga, mare ia boi pugejere akodumode itabo. 3 Pedro unoragodure ji pugeje: - Cegimejera, kodiba ikodumodukare akabo oino? Imode imagu awugeje. 3 Icare Jesus akore ji Amode amagu iwugeje? Boe jokodu jire inagomode oino ai kogariga akogodumodedu otodai, amode aerduwa bokwado ii pobe ma jewu metuia bokware. 

Boe etawara Pao ai dure Jesus rema. - 1Tawabo pagudugodu kaba. Tameartorure Pao ji, kode tameartorudo ii jamedu. 2Boe eeda makaguragare Ioga uwai tada; umodukare ino ma, imagomode tai marigudu. Ica, itumode toro iwo taeda pemegado. 3Itumode toro, imode taeda pemegado dukeje, imode ikirimi, imode ikeragu tai itabo, duma, taeduwo iragojemodewo keje. 4Taerduware kakoduwu awaraba umode boe arego ikodumodewo kaeduji. 5Icare Tomé akore ji Cegimejera, ceerduwakare kaiba akodumode duji. Kode, inobadu taboba ceerduwamode nowu awaraji? 6Icare Jesus akore ji Imire Awarare imi, Boe Rikirewu nure mi, ure boe eedowu nure imi, iaboe iaboe etaregodumodukare Ioga ae ipiji dukeje. 7Taerduwamode ii ma, taerduwamode Iogaji jamedu. Oino taerduware ji, paga karega, taerdure ji marigudu kodi. 8Filipe akore Cegimejera, ceerduwado Pao ji. Nowu inodu umode turugadu cei. 9Jesus akore Mariigudu iragojere tagabo, macare aerduwakare ii, Felipe? Cewu jordure iiwu, jordure Iogaji jamedu. Kodiba icare akagore oinono ceerduwado Pao ji, oino? 1 Ameartorukare imedui Ioga tada duji, Ioga metui itoda duji? Imagore ji taiboe, itaobiji karega inagoino, mare Iogare, meture itadadu, ure turore jiboe boe towuje. 1 Tameartorudo ii. Imedure Ioga tada, Ioga meture itada. Tameartorudo awu inodu boeji, awu roboe koia. 1 Boe jokodu jire inagomode oino tai: cewu meartorure iiwu, romode nono irore jiboeji, mare ro kodumode awu iro oino jiboe kori. Mare paga karega, itumode Ioga ae kodi. 1 Ica, tagogwamagudumode Pao ji ikie tabo bogaiboe jamedu boe, iromode ino tagai, duma Uo kuridoduwo tonaregedu tada. 1 Tagogwamagudumode ii, ikie taboboe jamedu boe, iromode ino tagai. 
Jesus akore tumoduie Aroe Pemegarewu arego. 1 Tameardu kurimode ii ma, taromode nono ii taroiagudu reore. 1 Icare inogwamagudumode Pao ji, du umode ia Tagimejera Pemegarewu maku tagai muguwo tagabo boe jameduji jii je. 1 Duwure boe jokoduwu remawu Aroe rema, duwure awu moto umodukare tugeragu ji, paga karega, roiwakare tuiorduwo ji kodi. Tagirema, taerduware ji, paga karega, rakojemode tagabo, metumode tadoda du kodi. 1 Imodukare marenarudo tagi ii ikera ra tabiji dutabo. Imode ikirimi tawogai pugeje. 1 Biegatu kimo, awu moto jordumodukare ii. Mare tagirema, taerdumode ii pugeje, iere kodi, tagi jamedu taemode jamedu kodi. 2 Nowu meriji taerduwamode iragojei Ioga tada duji, taedui itada duji, imedui tadoda duji jamedu. 2 Cewu jedure ino boe eroiagudu jiwu, romode ino ma, nowure meardu kurire ii. Cewu meardu kurire iiwu, Ioga meardu kurimode ji jamedu, imeardu kurimode ji, imode itowadudo jekai. 2 Icare Judas unoragodure ji, mare cewu Iscariote karega, akore Cegimejera, kodiba amode akowadudo ceegai, mare amodukare akowadudo awu moto jekai? 2 Jesus akore ji Cewu meardu kurire iiwu, remode nono ii boe eroiagudu reore, dukejere icare Ioga meardu kurimode ji jamedu, dukejere cedumode mato ae, icare cemode ceeda bu tada. 2 Cewu meardu kurikare iiwu, romodukare nono ii boe eroiagudu reore. Tameardure jiwu iwadaruji, mare iwadaru karega, mare ure irojaiwu Ioga bataru. 2 Inagore awu inodu boeji iragojei kimo tagabodu otoi. 2 Mare ure boe ewudugugowu Aroe Pemegarewu, dure Ioga umode rojai ikie tabodu, umode taerduwado boe jamedu boeji, umode tawia jetu imagore jiboe jamedu boeji. 2 Inure boe butugurewu mugudo tagabo, inure ino boe butugurewu maku tagai. Mare imodukare maku tagai nono awu moto kejewuge magai maku du reore. Tawabo kiarigodu kaba, tawabo pagudu kaba jamedu. 2 Tameardure imagoi awu inodu jituji itumode, mare imode ikirimi tagae pugeje. Tameardu kurimode ii ma, boe jokodure taegare kuricigomode itui Ioga ae duji, mare paga karega, Iogare kuri remawure ikori. 2 Inagore awu inoduji oino tai, nowu inodu umode tudowujedu koda piji, duma inodu ui tudowuje dukeje, tameartoruwo. 3 Imago kuri jokodumodukare tai pugeje, mare paga karega, awu moto ukimejera aregodu nure kodi, mare ro rakamodukare iaboeji iaboeji ii. 3 Mare awu moto jorduwamode imeardu kurii Ioga jituji, iroi nono Ioga iroiagudu reore duji. Taragojedo, paduwo awu piji. 

Parera ikure Jesus rema. - 1Imire boe jokoduwu parera ikure imi; Iogare parera iguru epa rema. 2Enari botukarewu jetara kuguri jamedu boe umode kado; enari boturewu jamedu boe umode jetara kuguri rogu kado piji, duma enari makawo. 3Tagire tagabidure (jetara boe kabidure tabiji) imagore jiwu iwadaru koia. 4Tamugudo itabo, imi jamedu imugumode tagabo. Enari boe botumodukare taobiji jetukai cito dutabo. Oinore tare jamedu: taro pemegarewu umodukare tamugukai itabo dukeje. 5Imire parera ikure imi, tagire jetaragurure tagi. Mugure itabowu, imugure apowu, ro pemegarewu kuricigomode, paga karega, itabo karega dukeje, taroiwamodukare iaboeji iaboeji. 6Cewu mugukare itadawuge eiamedu boe, barigudumode toro baawadu kae, cewu enari botukare jetara boe reore. Du kidumode, boe emode ako, bariguduwo joruto, kowuduwo. 7Tamugumode itabo ma, iwadaru metumode tagabo ma, tagogwamagudumode tagaidure jiboe jamedu boe bogai, du umode ino rugadu. 8Ioga akaru kuridodu nure, tai taro pemegarewu makado dutabo, tai ire jorduwadowugedo tagi dutabo. 9Nono Ioga meardu kuri magai ii du reorere, imeardu kurire tai jamedu. Tamugudo imeardu kuriae tada. 1 Taromode nono ii taroiagudu reore ma, tamugumode imeardu kuriae tada. Nono iro magai Iogai iroiagudu reore dukoiare imugure meardu kuriae tada du reore. 1 Inagore tai awu inodu boeji du ma iegareae metuwo tadoda, taegareae kororogoduwo. 
Boe emeardu kurii puidu. - 1 Awu ino boe eroiagudu reo tameardu kurido pui, imeardu kuri magai tai du reore. 1 Iaboe iaboe emeardu kuriae kodukare cewu ure tumagu tuwidoduwo tumeardu kurire jiwuge etai du kori. 1 Imedage nure tagi taromode nono ii taroiagudu reore dukeje. 1 Imagomodukare itugaregeie ure tagi pugeje, mare paga karega, ire taerduwado imeardure ji Ioga pijiboe jamedu boeji. 1 Tagire tamagokare iwogai, mare imire imagore tawogai. Ire tarojai toro taro pemegareuwo tudowuje, nowu taro pemereuwo jii je, du ma, tagogwamagudumode Iogaji ikie taboboe jamedu boe makuduwo tagai. 1 Ire taroiagu jiboe reo tameardu kuriwo pui jice woje. 
Awu moto kejewu boe etonamode Jesus apawugei. - 1 Awu moto kodu kagirimode tai ma, taerduwado iie kodu kagirire tagodobiji. 1 Moto omode tagi ma, moto meardu kurimode tai, toi tagi dukoia. Mare moto o karega ure tagi dukeje, ire ikeragu tai pijidu kodi, du kodire moto kodu kagirire tai. 2 Tawia jetu imagore tai jiwu iwadaruji boe etugare kodukare tugimejera kori. Erorerure ii, kode, erorerumode tai jamedu. Eromode nono iwadaru reore ma, kode eromode nono tawadaru reore jamedu. 2 Mare eromode nowu inodu jamedu boeji ikie koia tai, mare paga karega, eerduwakare cewu ure irojaiwu jitu koia. 2 Mare itaregodumodukare, imagomodukare ma, ero pegamodukare rabodu. Mare oino ego okwacerewu bokwa turo pegareuji. 2 Cewu kodu kagirire iiwu, kodu kagirimode Iogaji jamedu. 2 Iro kurirewu umodukare etada, nono ia rokare nono iro reore, ma, ero pegamodukaradu. Macare eerdure iroji, mare ekodu kagirire ii, ekodu kagirire Iogaji. 2 Mare uwo nono bataru padui eno bapera kejedu reore: 
Ekodu kagirire ii paga tu je . 2 Cewu mako kigodure boe eparu kejewu, imode rojai Ioga ie tabowu, cewu ore boe rikirewu Aroe Pemegarewu, ure tudawuje Ioga pijidu, aregodumode dukeje, jomode iwugeje. 2 Tagi jamedu, taiomode iwugeje, mare paga karega, tagi taedure itabo jii boe paruto dukoia. 

Boe etonai meartorure Jesus jiwugeidu. - 1Inagore oino tai, tawo tabewudo tai, tawudu kawo boe pegareuto. 2Tawarigudumode sinagogadoge epiji. Boe aregodumode pudae dukeje cewu ure tawidowuge eiamedu boe emeardaemode tuie ure Pao kurido duji. 3Eromode oino, mare paga karega, eerdukare Iogaji, eerdukare ii jamedu kodi. 4Mare inagore oino tai awu iwadaruji, duma, boe aregodumode pudae dukeje, tawia jetuwo inagoi tai marigudu duji. Mare ikare tawie nowu inoduji boe paruto, iragoje kimore tagabo kodi. 
Aroe Pemegarewu maragodae. 5Icare itumode cewu ure irojaiwu ae, macare ia tagi ia tagi tanorakare ii: - Kaiba akodumode? 6Mare awu inagoinodu ure tagiarigodaedo tumaedo tawabo tada. 7Mare du inodu tabo imagomode tai boe jokoduji pemegare tai ituwo tabiji, paga karega, itumodukare ma, cewu makomode tawugejewu aregodumodukare tagae. Mare itumode dukeje, imode rojai tawogai. 8Aregodumode du kodiboe keje, awu moto umode boe pa boe ero pegareuji, boe jetororeuji, boe ji tugogado boeiboeji. 9Umode awu motodo boe pa boe ero pegareuji, emeartorukare ii kodi. 1 Umode udo boe pa boe jetotoreuji, mare paga karega, itumode Pao ae, durekodajire icare taerdumode ii pugeje. 1 Umode udo boe pa boe ji tugogado boeiboeji, mare paga karega, boere tugogado awu moto kejeboe eimejeraji marigudu. 1 Imagomode ji taiboe makaguragare kimo, mare tugiwa rakamodukare ji oino. 1 Mare makomode tawugejewu, cewu boe rikirewu Aroe Pemegarewu aregodumode dukeje, umode taerduwado boe rikirewu jamedu boeji, mare paga karega, taobiji karega makomode, mare makomode tumeardure jiboeji; umode tawie aregodumodeboeji jamedu. 1 Ema umode ikurido, mare paga karega, inoe makudumode ai du kodi, umode tawie ji jamedu. 1 Ure Ioga apoboe jamedu boe ino nure ema jamedu. Du kodire inagore tai inoe makudumode ai, umode kogado tawiegai jamedu. 
Boe ekiarimode, mare boe eegaremode pugeje, Cristo koia. 1 Biegatu kimo, teardumodukare ii, mare biegatu pugeje, taerdumode ii pugeje, mare paga karega, itumode Pao ae imuguwo apo kodi. 1 Nowu inodu koia, nowu ia ure jorduwadowuge enorare pui jice woje, jice woje, egore Kaboba jiba akore oino pai. Biegatu kimo taerdumodukare ii, biegatu kimo pugeje, dukeje taerdumode ii pugeje? Inobadu jiba akomode oino itumode Pao ae? 1 Du keje egore Inobadu jiba akore biegatu kimo? Paerduwakare kaboba jiba aidure tagoi oinono. 1 Jesus ure boe pa ei tunoragoduiagu iaboe bogai duji, du kodi icare akore Tanorare pui jice woje, jice woje, cewu imagore jiboeji, inagoi biegatu kimo, dukeje teardumodukare ii pugeje, du ia biegatu pugeje dukeje taerdumode ii pugeje duji. 2 Boe jokodu jire imagomode oino tai tagi tagoragudumode, tamode maido, mare awu moto kejewu boe eegaremode. Tagiarigodumode, mare tagiarigodae umode taegareaedo pudumi. 2 Aredu tui tuguri butuiagu dukeje, kiarigodure, boe aregodure pudae ji dukoia, mare tuguri butu rekodaji, bia puredukare cewu tugiarigodaeji pugeje, tuiegare koia, ia imedurogu buture kodi. 2 Du reorere tagi tagiarigodure oino jamedu, mare iordumode tai pugeje, nono tawabo jekaremode pugeje, iaboe iaboe emodukare taegareae barigu tabiji. 2 Nowu meriji tanoramodukare ii iaboe iaboe bogai pugeje. 
Boe enogwamaguduwo Jesus ie tabo. - Boe jokodu jire inagomode oino tai tagogwamagudumode Pao ji ikie tabo bogaiboe jamedu boe, umode maku tagai. 2 Jii oino tagogwamagudukare iaboe iaboe bogai ikie tabo roga. Tagogwamagududo du makudumode tagai, duma taegareae kororogoduwo. 2 Ire iwadaru jeonado ia bakaruji dutabore inagore tai, mare boe aregodumode pudae ikai iwadaru jeonado jice woje, jice woje ia bakaru boeji tai, du umodukare pugeje, mare imago awadumode tai Pao jiboeji. 2 Nowu du kodiwu keje tagogwamagudumode ikie tabo dukeje, inogwamagudukare Pao ji tagai pugeje. 2 Mare paga karega, Pao meardu kuricigore tai, tameardu kuricigore ii, tameartorure itaregodui Pao piji kodi. 2 Ire itawuje Pao piji ituwo mato moto kae. Ica, oinore icare imode moto pijido, ituwo Pao ae pugeje. 
Jesus ure jorduwadowuge emeartorae. 2 Nowu ure jorduwadowuge emagore ji ica, oinore icare are awadaru awadudo rugadu, akarega ure awadaru jeonado iaboeji pugeje. 3 Ica, oinore icare cere boe pa aerduwai boe jamedu boe jituji, akogeamodukai iaboe iaboe enorawo ai pugeje duji. Nowu inodu koiare cemeartorure akaregodui Pao piji duji rugadu. 3 Jesus akore ei Oinore icare tameartorure? 3 Ica, boe aregodumode, boe aregodure marigudu, dukejere tamode tagaodo tagogwacemodewo jaogwai, tamode ipijido, tamode ido mito tu je. Mare ikare mito tu je. Ioga mugure itabo. 3 Inagore awu inoduji tai, duma boe pemegareuwo, boe butugureuwo tai igoia. Awu moto keje taiwomode. Mare tabewudo tai. Imire ire imorido awu motoji. 

Jesus makoi tubaru tabodu. 1Jesus ure tuioku awogado baruto, dutabore akore Ioga, icare boe aregodure pudae; akonaregedu kurido, duma, akonaregedu uwo akurido jamedu. 2Are ro rakarewu makai, are boe jamedu maku iera kai, uwo jere jii jeboe maku cewu are maku aiwuge eiamedu boe etai. 3Mare jere jii jeboe reo boe eerduwawo ai ure mitotu jewu boe jokoduwu Aroe Eimejera ji, mare boe eerduwawo are rojaiwu Jesus Cristo ji jamedu. 4Ire akurido awu moto keje. Ire are iroiagudu jiwu imaragodae iado. 5Kodi icare, oino, Ioga, ikurido akabo, amagai ikurido akabo moto todudumodedu otodai. 6Imagore akieji are maku inaiwu moto kejewu ime ewiegai, akogere emage du are emagu inai, duwuge erore nono awadaru rekodaji. 7Icare oino ere boe pa are maku inaiboe jamedu boe apijie aregodure duji. 8Mare paga karega, ara maku inaiwu awadaru ire maku etai, ere tugeragu ji, ere boe pa boe jokoduie ure apijie itawujedure, emeartorure ai irojai duji. 9Nowuge etaire inogwamagudure ai. Inogwamagudukare moto paru tabo, mare cewu are maku inaiwuge eparu tabo inogwamagudure ai, akogere emage kodi. 1 Inore emaboe jamedu boe akore ema jamedu, akore emaboe jamedu boe inore ema. Eigoiare itagaru kuridodure. 1 Iragojemodukare moto keje pugeje, emagerema eragojemode moto keje. Imire itumode akae. Ioga pemegarewu, eedu otorogado akie tabo, cewu are maku inaiwu akie tabo, ewo mitogodu tu pureore. 1 Iragoje kimoi ebo dutabo, ieture ei cewu are maku inaiwu akie tabo. Ieture cewu are maku inaiwugei ia emage ewogwakare, mare tu cewu ure tuwarigu pegareboeto tu rugadu, uwo nono bapera atugo reore. 1 Mare oino itumode akae. Ire awu inogwamagudae towuje iragojei moto kejedu tonaji, duma iegareae jamedu boe metuwo ebo. 1 Ire awadaru maku etai, mare moto kodu kagirire ei, mare paga karega, moto kejewugekare emage kodi, imagai moto kejewukare imidu reore. 1 Inogwamagudukare ai awo etawuje moto piji, mare awo einorudo boe pegarewu piji. 1 Moto kejewugekare emaga imagai moto kejewukare imi jamedu. 1 Boe pemegareugedo emage boe rikirewu tabo; awadarure boe rikirewu rema. 1 Amagai irojai moto kae du reorere imode erojai moto kae jamedu. 1 Imire ipemegado etai, duma ewo tubemegado boe rikirewu tabo jamedu. 2 Inogwamagudukare tu etai rugadu, mare inogwamagudure cewu meartorumode ii ewadaru koiawuge etai jamedu. 2 Duma eiamedu boewo mito tu je. Ioga, amedu magai itada, imedu magai atada du reorere emeduwo padoda jamedu, du tabowo moto meartorure aigoiaie are irojai duji. 2 Are irugu kurirewu maku inaidu, ire maku etai jamedu, duma ewo mitotu, pamagai mito tu je du reore. 2 Imi etada, aki itada, duma ewo turugadu tui mito tu je dutabo, duma moto meartoruwo akie are irojai duji, ameardu kurie ei ameardu kuri magai ii du reore duji. 2 Ioga, itaidure cewu are maku inaiwuge eeduwo itabo iragojerewo keje, duma eerduwo are maku inaiwu irugu kurireuji, mare paga karega, ameardu kurire ii moto towujedumodedu otodai. 2 Ioga pemegarewu, awu moto kejeboe eerduwakare ai, mare imi iorduware ai, awuge jamedu eerduware akie are irojai duji. 2 Ire eerduwado akieji, imode eerduwado kimo pugeje, duma ameardu kurii iidu metuwo ebo, imuguwo etada jamedu. 

Boe ji tugeragu Jesus jitu. 1Nowu tuwadaru rekodaji, Jesus uture nowu ture jorduwadowuge ebo ia paga kurirewu iere Cedron cedu okwa bakowu kae, ia okureboe pa jeturewo kae, du tore ure turemo ture jorduwadowuge ebo. 2Judas, cewu umode makuwu, jorduware nowu boe eedaji, Jesus utu kigodure toro nowu ture jorduwadowuge ebo kodi, 3Icare Judas ure tugeragu sacerdotedoge eimejerage mare fariseudoge eno tarigaraidogei, ure eko pudabo, etaregodure nono joru tabo, baigadoge ebo. 4Icare Jesus tuiorduwai inoba boemode puduidu jamedu boe jitu du kodi ure tuwure taru etogi, icare unorare ei, akore ioguduba bogaiba taro oino? 5Egore: - Jesus Nazaré kejewu bogaire cero oino. Akore ei Imireo (Judas, ure makuwu, rakojere ebo jamedu). 6Akore: -Imireo, ino dukeje kuri je, ere tuwure taru tugujebiji, tuwudui moto keje dutabo. 7Icare unoragodure ei pugeje: - Ioguduba bogaiba taro oino? Egore Jesus Nazaré pijiwu bogaire cero oino 8Jesus akore ei pugeje Inagore imireo, oinore inagore tai. Kode iwogaire taro oino dukeje, awuge etudo. 9Nowu inodu tabo ure nono bataru reore cewu are maku inaiwuge ia ewogwakare ipiji. 1 Simão Pedro ia toriga rairewu mugure apo, du ure tawuje tuia piji, ure sacerdotedoge eimejera ia utugare okorido, tui okwacere kana pemegarewu jaogwaiwu bia kado dutabo (Nowu utugare iere Malco). 1 Mare Jesus akore Pedro ji Atoriga tugu tuiato! Ikudumodukare Iogare maku inaiwu jirireboece? 
Jesus rakojei baire eimejerage eegoraidu. 1 Kodi icare utorigaraidoge ere tugeragu Jesus ji, ere kogudo. 1 Ere reko boetoji Anás ae, cewu Caifás uiedoga, duwure baire eimejera rema nowu joruji. 1 Cewu okituware judeudogei tagoi oino dutabo: - Ema remawure mitotu jewu biwo boe etai du rema. 1 Simão Pedro kodure Jesus apo ia ure jorduwadowu mitotu jedu apo. Nowu ure jorduwadowu ui mito tu jedu sacerdotedoge eimejera jorduware ji, dure ure turemo Jesus apo nowu sacerdotedoge eimejera uwai tadawu uwororo kae. 1 Pedro rema mugure baiporo keje baawadu jaogwai, mare cewu sacerdotedoge eimejera jorduware jiwu makore jeture baiporo jiwudoji, duwudo ure udo turemo. 1 Nowu jeture baiporo jiwudo unoragodure Pedro ji, akore Awu imedu ure jorduwadowuge ia karega ure aki? Akore Boro! Imi karega. 1 Nowu maragodure nonowuge, nowu jeture boeji nonowuge ere jorugo tuwo towarudo, biaku barikare kodi. Pedro rakojere ebo tui towarudo dutabo. 1 Nowu baire eimejera unoragodure Jesus ji nowu ure jorduwadowuge eiboeji, ure boe eerduwado jiboeji jamedu. 2 Icare Jesus akore ji Imagore imago awadu tabo motoji, ire boe eerduwadodu maedo sinagoga tada, Pao uwai tada, cewu judeudoge ere tudo puiwo keje; podu karega imago imagore ei. 2 Kodiba anorare ii? Anorado cewu meardure imagoi puduiwugei. Nowuge eerduware kaboba jiba ire tuiorduwado. 2 Awu bataru keje, ia jeture boeji nonowu, ure tugera to Jesus jeji, akore Kodiba akagoino awu baire eimejeraji? 2 Jesus akore ji Iwadaru pegare dukeje, iwadaru pegare jiboe kuo, mare imago pemega nure dukeje, kodiba are akera to ii? 2 Icare Anás ure edo reko toro baire eimejera Caifás ae, iera kogu tabo. 2 Simão Pedro mugure nono tui towarudo dutabo. Icare enoragodure ji: - Iarema aki cewu ure jorduwadowuge ia kana ure aki? Icare ure tuiorduwa bokwado ji, akore Boro! Imi karega! 2 Icare baire eimejera ia utugare, cewu Pedrore bia kadowu ia uwobe, akore ji Iordukare ai apo cewu okureboe pa tada? 2 Mare Pedrore tuiorduwa bokwado ji pugeje. Ca, kuri je kogoriga akogodure. 
Jesus rakojei Pilato jokoraidu. 2 Ere Jesus reko nowu Caifás uwai piji brae eimejera uwai kae, meri rutu tabo. Mare judeudoge ekare turemo nowu brae eimejera uwaito, turorogodu kawo, duma tuwo Páscoa kowuje. 2 Kodi icare Pilatos ure tuiebu etae, unoragodure ei: - Kakoduwu ia ro pegarewu koiaba tare awu imedu arego woe? 3 Egore ji Awu ro pegarewu umodukare ma, cemodukare maku akai. 3 Du koiare icare Pilato akore Emareo, tagire tare tagogado ji nono taroia reore. Icare judeudoge egore Cegi, ukare turugadu cewo iaboe iaboe ewido. 3 Awu inodu tabore ure nono Jesus bataru reore tagoi inobadu taboba tuwimode duji. 3 Pilatore turemo tuwaito, makore Jesus bogai, unoragodure ji: - Akina judeudoge eimejerare aki? 3 Jesus akore Akaobijina akagoino, iarema iage kana egoino awiegai? Pilato akore 3 Kode, judeu nure imi? Ako moto kejewu baire eimejerage ere amagu inai. Inoba arore? 3 Jesus akore Boe eimejerai imidu, awu moto kejeboe karega. Boe eimejerai imidu umode awu moto keje ma, boe jokodure itugarege emode tubewudo iwugeje imagudu kawo judeudoge etai. Mare boe eiemejerai imidu woeboe karega. 3 Kodi icare Pilato unoragodure ji: - Kode, akina boe eimejare aki? Jesus akore U! Imire boe eimejerare imi. Imagowo boe rikireuji du bogaire iwudure, itaregodure awu moto kae. Boe rikirewu mugure apowuge eiamedu boe emeardumode imagore jiboeji. 3 Icare Pilato akore ji Kaboba boe rikirewu rema? Tagoi oino dutabo, ure tuiebu pugeje, uture judeudoge etae, akore ei Iordukare ia ro pegarewu boeji. 3 Mare taroiare Páscoa keje tare ido ia meture baicorewu tadawu ro pegarewu tawuje du rema. Kode tagaidure iwo judeudoge eimejera inorudo? 4 Du keje icare eiamedu boe enoiogwarire pugeje, tagoi: - Boro! Awu karega, Mare Barrabás! (Barrabasre ia iwogu kigodurewu, boe ewidowu epa rema). 

Jesus bitodu rumode. 1Kodi icare Pilatore boe edo boe to Jesus biri kajeje. 2Utorigaraidogere ia boto jerigigarewu udo nono boe etaogajejewu reoredu ere tugu aoto, ere aroia kujagurewu tugu ji. 3Ere tuburedo ji, egore ji Akireo! Judeudoge eimejera! Oino tui tugera to to jeji dutabo. 4Icare Pilatore tuiebu pugeje, akore judeudogei Ica, imode arego woe baawadu kae tagai, duma taerduwo iordukai ia ro pegarewu boe jituji. 5Du keje icare Jesus ure tuiebu boto jerigigarewu kogui taogajeje dutabo. Icare Pilato akore Cewu imedu reo. 6Icare baire eimejerage mare utorigaraidoge, tuiordui jitu keje, enoiogwarigodure, egore Nowu bu i padui pugajejedu keje, nowu bu i padui pugajejedu keje. Icare Pilato akore ei Tagi tageragu ji, bu i padui pugajejedu keje, iordukare ia ro pegarewu jitu kodi. 7Icare judeudoge egore ji Ia ceroiare dukoiare awu bitodu rumode, mare paga karega akore Aroe Eimejera Onaregeduie ure pudumi du kodi. 8Kodi icare nowu egoinodu ure Pilato pagudugo. 9Ure turemo pugeje nowu brae eimejera tumuga kae, unoragodure Jesus ji, akore ji Kaibawuba ure aki? Mare Jesus makokare ji. 1 Kodi icare Pilato akore ji Amagomodukare ii? Aerduwakare ie irugadu iwo akinorudo iarema iwo aporu bu i padui pugajejedu keje? 1 Icare Jesus akore Aro rakarewu umodukare ii, makudukai akai baru piji dukeje. Kodire ure imagu akaiwu ro pega kodure aro pega kori. 1 Nowu otobijire icare Pilato jemarure tuwo inorudo. Mare judeudoge enoiogwarire tagoi oino dutabo: - Amode inorudo ma, kode brae eimejera kurirewu César metuia karega ure aki, mare paga karega, cewu ure boe eimejerado pudumiwu ona nure Cesar ji. 1 Tumeardui nowu egoinodu jitu keje, Pilatore tuiebu Jesus apo, ure tumugudo brae eiemejera muga keje; nowu muga iere Pariri (hebreudoge ewadaru tabo iere Gabata). 1 Nowu meriji ere tugera pemegado boeji Páscoa kae. Meri jeture baru oiadoda. Icare Pilato akore judeudogei Ca, tagimejera reo! 1 Mare ere iogwarido, egore Toro apo! Toro apo! Bu i padui pugajejedu keje. Icare Pilato unorare ei: - Imode tagimejera bu i padui pugajejedu keje? Icare baire eiemejerage egore Ia cegimejerakare ia toro pugeje, mare César tu rugadu. 1 Du keje icare Pilato ure maku etai, ewo bu i padui pugajedu keje rugadu. 
Ere Jesus bu i padui pugajejedu keje. 1 Du keje icare ere Jesus reko pudabo. Ema taobijire ure i padui pugajejedu reko bakurirewu piji jice ia iere Calvário ceboe kae (Hebreudoge ewadaru iere Gólgota, boe ewadaru tabo ure oino boe era jeta). 1 Nonore ere bu i padui pugajejedu keje. Iagere pobe apo ia okwacere kana pemegarewu jaogwai, ia okwacere kana koborewu jaogwai, Jesusre rakojere boiadoda. 1 Pilatore ia bapera atugo pemegado du ure bu aora bukajeje, nowu i padui pugajejedu keje, du akore oino Jesus Nazaré kejewu, Judeudoge Eimejera. 2 Makarewu judeudoge emagore nowu atugoji, paga karega, Jesus padure i padui pugajejedu keje puredu tu bakurireuji. 2 Icare judeudoge eno baire eimejerage egore Pilato ji Akaba atugodo Judeudoge Eimejera oino, mare Awu imedu akore judeudoge eimejeraie ure pudumi oino. 2 Mare Pilato akore ei Ire atugodoboe, atugododure. 2 Utorigaraidoge ere Jesus bu i padui pugajejedu keje, icare ere tugeragu ukudaeji ere kado pobe puibiji, megawo mito tu tu pudai. Mare nowu ukudae kujiagiwu maegodu nure, kamidukare. 2 Du kodi icare egore pui Pamodukare bowuje, mare pamode pageragudu caido tabo, paerduwo ioguduba onagodumode jiwu bogai. Awu inodu tabore ure nono bapera atugo reore ere ikudae pedo pui, ikudae kujiagiwure ere tugeragu caireboedo tabo. . Oinore utorigaraidoge erore. 

Jesus uce. 2 Puredu tu Jesus o i padui pugajeje duji, uce rakojere, uce uwie iei Maria cedu, cewu Cleofas oreduje, rakojere nono jamedu, Maria Madalena apo. 2 Icare Jesus, tuiordui tuje jitu keje, cewu meardu kurire jiwu ture jorduwadowu rakojei nono duji jamedu dukeje, akore tujeji Aredu, akonaregedu reo. 2 Du kejere akore nowu ture jorduwadowuji Ica, Ace reo. Nowu inodu otobiji nowu ure jorduwadowu ure uce reko pudabo tuwai kae. 

Jesus biredu. 2 Icare Jesus, tuiorduwai boe jamedu boe ui turugadu dukeje, uwo nono bapera atugo jamedu reore, akore Pobo boire ii. 2 Ia ruwobo mugure nono, pobo pagodurewu tabo, icare utorigaraidogere boe otogugudu tugu nowu pobo pagodureuto, ere boe otogugudu bu ia ipo oto keje, ere raido okwa kae. 3 Jesus tugudui nowu pobo pagodureuce dukeje akore Icare boe jamedu boere turugadu. Icare ure tuie jodo, icare akurure. 
Ia utorigarairewu ure Jesus mo porodo meriri otoboarewu tabo. 3 Judeudoge epagudure, eedumode nowu i padui pugajejedu keje Sábado meri jituji, paga karega, enure tugera pamegado petaji, du kodire cewu sabadore jiwu meri motu rakaguragamode. Kodi icare enogwamagudure Pilato ji, uwo edo epogora ra kado, ewo erodo oino nowu piji. 3 Utorigaraidoge etaregodure, ere cewuge ei pobedu epadure i keje apodu, ere epogora kado. 3 Mare etaregodui Jesus ae dukeje, eerdure bie marigudu duji, du kodire ekare pogora ra kado. 3 Mare ia utorigarairewu ure ia meriri otoboarewu bu jura otogajeje uwabo kae. Kuri je kure ceredo pobo tabo. 3 Jordure awu inodu jiwu ureadodure awu inoduji tameartoruwo. Ceerduware makoi boe riki jituji. 3 Awu inodu ure nono bapera atugo reore ia ra boe kadodumodukare. 3 Nowu bapera atugo akore ia toro jamedu boe etaiwomode cewu meriri otoboarewu padure kajejewuji... 3 Nowu inodu rekodaji, José Arimatéia kejewu, ia Jesusre jorduwadowu, mare podu tabo tubagudu koia judeudogece, okwamagudure Pilato ji uwo boedo Jesus rawuje i padui pugajejedu piji. Icare Pilatore udo ino rugadu. Icare uture, ure Jesus rawuje i piji. 3 Nicodemo kodure apo (cewu makore Jesus ji boecoji ia boe kejedu kodiwu). Ere ia roreboe jirirewu reko pudabo. 4 Ere tugeragu Jesus ji, ere nowu roreboe jirirewu tugu nowu aroiato dure ere upodo apo, nono judeudoge ero magai tui pu tugu mototo du reore. 4 Cewu Jesus birewo kejere ia okureboe pa mugure, nowu okureboe pa tada ia boe emedumodewo maiwu mugure, mare iaboe iaboe emedukare tada roga. 4 Du kodi icare ere Jesus tugu nono, paga karega, judeudoge enure tugera pemegado Páscoa jitu kodi, nowu meta mugu puredure nono jamedu kodi. 

Jesus meturewo biororedu. 1Kodure Sábado rekodaji boetojiwu meriji, Maria Madalena uture meturewo kae, kuri barogwa kododu tabo, boe guguco kimo tabo. Boekarema, jordure tori kurirewu padukai meturewo je keje duji. 2Rekodure tuibagi, uture Simão Pedro ae, mare cewu Jesus meardu kurire jiwu ure jorduwadowu ae, akore ei Ere Pagimejera tawuje tumedurewo piji, ceerduwakare kaiba ere bu. 3Kodi icare Pedro mare cewu ure jorduwadowu ere tudawuje, eture meturewo kae. 4Eregodure puapo, mare nowu ia ure jorduwadowu rekodure Pedro kori, aregodure boetoji meturewo kae. 5Ure tuie jodo jice, jordure aroiadogei moto keje, mare ukare turemo. 6Simão Pedro, kodure rekodajidu, aregodure, ure turemo nowu meturewoto, jordure aroiadogei moto keje. 7Jordure padure aora kejewu aroia kigadureuji, mare awu padukare nowu ia aroiadoge ebo: boere opodo tuginoi tu je. 8Du kodi icare cewu aregodure boetojiwu ia ure jorduwadowu ure turemo jamedu nowu metato. Jordure, icare meartorure. 9Boe jokodure ekare bapera atugo akoi oinoie Jesus jewodumoduie bireuge epijidu pawuje roga. 1 Kodi icare nowu ure jorduwadowuge ere tugirimi tuwai kae. 
Jesus ui towadudo Maria Madalena jekaidu. 1 Nowu inodu boe tada, Maria rakojere baawadu keje, puredu tu nowu meturewoji toragudu tabo. Du tabore icare ure tuie jodo taiwowo meturewoto. 1 Du tabore icare jordure tupadogei pobe duji: ekudae kigadure, emugure padurewo okwa keje, ia mugure ao keje, ia mugure bure keje. 1 Duwugere enoragodure ji: - Aredu, kodiba akoragudure? Akore ei Paga karega, boere ikimejera reko mare iorduwakare kaiba ere bu. 1 Nowu tagoino dutabo ure tugirimi tuibagi, jordure Jesus rakojei nono duji, mare jorduwakare ji. 1 Icare Jesus akore ji Aredu, kodiba akoragudure? Meardaere nowu jeture okureboe jiwu rakuduie akoino, kodi dukeje akore ji Ikimejera, akimode are akeragu ji dukeje, iwie kaiba are bu, icare itumode bogai. 1 Icare Jesus akore ji Maria! Tui tugirimi bai jaogwai dutabo, ure tumago rakado, akore hebreudoge ewadaru tabo, akore Rabboni! (Boe ewadaru tabo ure oino Ikimejera! Oino). 1 Jesus akore ji Akera jetu kaba ii, mare paga karega, irudukare Ioga ae roga, mare toro iwiemage etae, amagodo ei irudumode Ioga ae, Tao ae, ino Aroe Eimejera ae, tago Aroe Eimejera ae. 1 Icare Maria Madalena rekodure nowu ure jorduwadowuge etae tuwo ewie tuiorduie Pagimejera jituji. 

Jesus ui towadudo ture jorduwadowuge eegaidu. 1 Nowu meri rekodu tabo, duwure semana o meri boetojiwu rema, nowu ure jorduwadowuge ere baiporo mi pudui tuieduwo nowu bai tada, tubagudu koia judeudogece. Du kaere icare Jesus aregodure, ure turagojedo tu etoiadoda, akore ei Boe butugurewu muguwo tagabo. 2 Tagoi oino dukeje, ure eerdudo tugeraji, ure eerdudo tawubowuji. Icare nowu ure jorduwadowuge eegare kuricigore tuiordui tugimejera jitu keje. 2 Icare akore ei Boe butugurewu muguwo tagabo. Ioga magai irojai du reorere, inure tarojai jamedu. 2 Icare ure togwamu ei, akore ei Aroe Pemegarewu makudure tagai. 2 Tamode ro pegareuge ero pegarewu butugugo dukeje, butugugodaereboe umode ei. Tamodukare ero pegarewu butugugo ma, butugugodaereboe umodukare ei jamedu. 2 Ia ure jorduwadowu iere Tomé cedu, metukare etada nowu Jesus aregodu keje. 2 Icare nowu metage egore ji Ceerdure Pagimejera ji. Ure kirimi pai ei, akore Iordumodukare meriri oiaji ierato ma, imodukare ikerako tugu meriri oioato ma, imodukare ikera tugu mo awubouto ma, imeartorumodukare. 2 Meri ikera awubodure pobe ma awu metuia bokware taci ikera awubowuto durekodaji, nowu ure jorduwadowuge eedure nowu tuieda mitodu keje pugeje, dutabore icare Tomé rakojere etada. Baiporo miture ei dutabore Jesus aregodure, ure turagojedo etoiadoda, akore ei Boe butugurewu muguwo tagabo. 2 Du kejere icare makore Tomé ji, akore ji Mato, akerako bu woe, akaiwodo ikeraji, akera raido awo tugu imo awubowuto. Ameartoru bokwa kaba, ameartorudo. 2 Icare Tomé akore ji Ikimejera, ino Aroe Eimejera. 2 Icare Jesus akore ji Ameartorure aerdure ii dukoia. Pemega remawugere emeartorumode tuiordukai ii dutabo. 3 Jesus ure ia turo kurirewu makarewu towuje nowu ture jorduwadowuge eegai kimo, du padukare awu bapera keje. 3 Mare awuge epadure bapera keje, du koiawo tameartorure Cristo Aroe Eimejera Onaregeduie Jesusce duji, duma jereboe jetuwo tagabo ie koia, tameartorui ji dutabo. 

Jesus ui towadudo Tiberades kejewu kuruga kurirewu okwaidu. 1Nowu inodu rekodajire icare, Jesus ure towadudo pugeje, nowu ture jorduwadowuge eegai, puredu tu kuruga kurirewu iere Tiberades ceduji. Ure towadudo oino dutabo: 2Simão Pedro mare Tomé iere Dídimo cedu, mare Natanael, cewu Galiléia tadawu Caná kejewu, mare Zebedeu ore, mare ia ure jorduwadowuge ei pobedu, eedure tu puapo. 3Simão Pedro makore nowu tumedagei, akore Iwoguwo. Egore ji Cedumode akabo jamedu. Icare eture. Ere taredo ikato. Mare nowu boecoji ekare tugeragu iaboeji iaboeji. 4Barogwa kododure tu je dutabore, Jesus rakojere nowu kuruga kurirewu okwai. Mare nowu ure jorduwadowuge ekare pawuje. 5Icare Jesus onoragodure ei: - Itore kugure, ia tage karo rogukare tu tagabo iwo kowuje? Egore. - Boro. 6Icare akore ei Tawuge barigu nowu tago ika ukana pemegarewu jaogwai, du taerdumode ji. Icare ere barigu. Du kejere icare ero rakakare tuwo tumugudo keje, kare emagaguragare tada kodi. 7Du kodi icare cewu Jesus meardu kuricigore jiwu ia ure jorduwadowu makore Pedro ji, akore Cewu Pagimejera rabodu! Simão Pedro, tumeardui Pagimejera raboduie dukeje, ure tugudae kogudo tugajeje (Paga karega, biri kedore du je du kodi), ure taredo taci poboto. 8Metage ekodure mato ika tabo, tui tumugudo buke keje kare ebo dutabo (mare paga karega, eedu jaekare motoji). 9Tui taredo ika piji dukeje, eerdure ia jorui turugadu duji, ia karo padui joradu keje duji, ia amirewu tabo duji. 1 Jesus akore ei Tare tageragu jiwu ia kare erego mato. 1 Icare Simão Pedro ruture ikato ure tumugudo mato buke keje, kare kurireuge makareuge ebo boeki kae. Nowu kare kurireuge emagai inodu, buke ukare tubowuje ebo. 1 Icare Jesus akore ei Mato, tagogwagewo. Nowu ure jorduwadowuge ia emage ekidakare tunorawo ji: - Ioguduba akibao? Inodu bogai, mare paga karega, eerduware tugimejeraie ure ema kodi. 1 Icare Jesus ure tuburedo mato, ure tugeragu amireuji, ure maku etai. Du reorere ure cewu karo kodu ure maku etai jamedu. 1 Awure Jesus ui towadudo pobe ma jewu metuia bokware tuiewodu rekodaji nowu ture jorduwadowuge eegai du rema. 1 Nowu enogwage akedu kejere icare, Jesus unoragodure Simão Pedro ji, akore ji Simão, João onaregedu, ameardu kurire ii awuge ekori? Akore U! Ikimejera, aerduware imeardu kuricigoi ai duji. Icare Jesus akore ji Aetudo inagu cordeirodogei. 1 Unoragodure ji pugeje, akore ji Simão, João onaregedu, amearudu kurire ii? Akore ji U! Ikimejera, aerduware imearudu kuricigoi ai duji. Jesus akore ji Aetudo inagu cordeirodogei. 1 Unoragodure ji pugeje pobe ma jewu metuia bokware, akore Simão, João onaregedu, amearudu kurire ii? Icare Pedro kiarigodu buture keje tu je. Mare paga karega, unoragodure ji tagoi: - Ameardu kurire ii? Oino pobe ma jewu metuia bokware, dukoia. Icare akore ji Ikimejera, aerduware boe jameduji, aerduware imearudu kuricigoi ai duji. Icare Jesus akore ji Aetudo inagu ovelhadogei. 1 Boe jokodu jire inagomode oino ai: iparedu kimoi aki dutabo, are apeagajejewu bukigu kogudo akudae kajeje, ature akaidurewo boe kae. Mare akaregodumode kuridogedui aki du kae dukeje, amode akera raido, iaboe emode apeagajejewu kogudo, emode arego akaidukarewo kae. 1 Nowu tagoino dutabo, ure bie kakoduwu tuwi taboba umode Pao kurido duji. Tumagoi inodu jitu rekodaji, akore ji pugeje Akodudo itabo. 2 Pedro, tui tumegido pai tuibagi dutabo, jordure cewu Jesusre jorduwadowu, cewu mearudu kurire jiwuji (cewu ure taora bu mo keje, cewu enogwage boigoduwu du kodiwu keje, du unoragodure ji: - Ikimejera, ioguduba koiaba umode amagu? Oino jiwuji). 2 Icare, tuiordui jitu keje, Pedro unoragodure Jesus ji akore Ikimejera, awu, inoba boemode ji? 2 Jesus akore ji Itaidumode rakojewo jii ii ikirimi du kae ma, akaiboe karega. Aki akodudo itabo. 2 Kodi icare bakaru merekereure taodo nowu ure jorduwadowuge ekao, cewu ure jorduwadowu bimodukae. Mare Jesus akokare: - bimodukare, ino, mare: - Itaidumode rakojewo jii ii ikirimi du kae, akaiboe karega. Oino. 
Bapera ao. 2 Awu cewu ure jorduwadowu rema, dure readodure awu boe jamedu boeji, ure bu bapera keje jamedu. Paerduware readodure jiboe boe jokoduie duji. 2 Jesus ure ia boe makarewu towuje kimo. Bapera atugododumode jamedu boeji ma, imeardaere awu moto jamedu boe umodukae turugadu bapera atugododumode tabodu jituji. 

Boe paru. 1Imeduia Teófilo, nowu boetojiwu ino bapera keje, ire Jesus rore jiboe jamedu boe, ure boe eerduwado jiboe jamedu boe, bu, 2jii paru piji jii ruture baruto du kae, tui to apostolodoge eerduwado Aroe Pemegarewu koia dukeje. 3Ica, ure tuiwodo durekodaji icare ure towadudo tuie tabo to apostolodoge eegai, tui eerduwadodu makaguragado dutabo. Merire ikera pudogidure iwure pudogidure ikera pudogidure iwure pudogidure du tonajire ure towadudo eegai, tumagoi Pao baru tadawu o boe pemegareuji ewiegai dutabo. 
Jesus rutui baru todu. 4Nowu boigoduwu togwagei ebodu keje, makore ei ekawo tuiaedo Jerusalém piji, mare epagawo nono jii Tuo makore jiboe ui tudowuje du kae, - du jire tameardure iiabiji. Oinore akore. - 5Paga karega, João ure boe etaimo pobo tabo, tagirema, tagao pegododumode Aroe Pemegarewu tabo oino maigodu. 6Emagerema, tui tudo pui dutabore, enorare ji, egore Cegimejera, oino maigodu kana amode Israeldoge eeda pemegado pugeje? Akore ei 7Piji, ukare turugadu taerduwawo Pao ure biado pudabo boeji. 8Mare ica, Aroe Pemegarewu umode turawuje tawugeje, umode tabewudo, dukoiare tamagomode iiboeji Jerusalém tada, Samaria o moto jamedu keje, jii moto okwa kae toro. 9Akoinodu tonajire icare ruture baruto eegai, icare okware pi tuku eeku piji boetugu tada. 1 Etaiwore ji du tonajire icare ime ei pobedu, ekudae kigadure eidu, ere towadudo eegai, egore ei 1 Galiléia pijiwu ime, kodiba tagaiwore baruto tu oino tamugui? Ica, awu Jesus arudure tabiji barutowu, umode turawuje tuibagi pugeje, umagai taerdure rutui barutodu jitu du reore pugeje. 
1 Du kejere icare ere tugirimi Jerusalemto, cewu mugu puredure tu Jerusalemji boe aoporu iei Oliveira cedu piji, jae karega, ure nono Sábado jiwu awara tu je. 1 Ere turemo cewu togwagere Jesus apo tadawu baito, erudure toro bai cobojewuto, cewu emugu emugure tadawuto. Emagereo Pedro, João, Tiago, André, Filipe, Tomé, Bartolomeu, Mateus, Tiago (cewu Alfeu onaregedu), Simão (cewu Zelota), mare Judas (nowu Tiago onaregedu). 1 Emugure tuiamedu tabo tumagoi baruto dutabo; ia areme emugure ebo jamedu, duwuge etoiado Jesus uce Maria rema; Jesus uwiemage emugure ebo jamedu. 
Ere Matias tawuje muguwo Judas mugato. 1 Icá emugui nono dukeje, ia meri keje, Pedrore turagojedo tuwiemage etada, ere nono 1, icare akore ei 1 Iwiemage, umode turugadu uwo nono Aroe Pemegareure Davi makodo cewu uture ure tugeragu Jesus jiwuge etododaiwu iei Judas cedu jiboere. 1 Emare remagudure apostolodoge cedoda, maragodure cedabo jamedu. 1 Awu imedu ure moto aru turo pegarewu mori tabo. Du kejere icare buture togea tabo, icare ure tuwo toiagi, icare peguru kubiri jamedure tuwowuje jamedu. 1 Awu inodu akaru ure taodo Jerusalém kejewuge ewiegai, dukoiare cewu moto iere Acéldama, oino ewadaru tabo, du jire boe egore Boe Eku Pa, oino ji. Paga karega, judeudoge ekeroia epa bapera kejere atugododure oino uwai bioromode, boe emugumodukare tada. Ia pugeje atugododure oino pugeje ia tuginoiwu muguwo mugato. 2 Du kodi icare umode turugadu, mugure pagabo Pagimejera Jesus Cristo rakojei padodadu tonaji jii João o boe etao pegododu piji jii arudui pabiji jiwu meri kaewu ime, 2 ia etada mitotu jewu readoduwo cedabo Jesus jewodui tuwi piji duji. 2 Icare ere etawuje pobe, duwugere José iei Barsabá cedu, iei Jetororewu cedu, mare Matias remage. 2 Icare emagore Pao ji eparu tabo, egore Pao Aroe Eimejera, akire aerduware boe ewabo jameduji, kode, ceerduwado awuge ei pobedu kakoduwu bogaiba amagore, 2 muguwo Judas mugato awu cemaragodae keje, paga karega, cewure ure tuwarigu tuduwo ia tuieda kae. 2 Icare ere tuiwa aidugirireboe barigu, dukoiare ere tugeragu Matias ji duwure icare metagere apostolodogece. 

Aroe Pemegarewu aregodu. 1Judeudoge ia eno peta iei Pentecoste cedu o meriji, nowu Jesusre jorduwadowuge emugure tuiamedu tabo nowu bai mitodu tada. 2Du kejere icare ia biaruru aregodure pi tuku, umagai ia bakuru rakarewu aregodu reore, duwure nowu emugure tadawu bai korobadudo tu. 3Du keje icare ia ure nono boe ekeru reoreboe jorugu ure tumaedo eiogi tu tu ewugeje. 4Icare Aroe Pemegarewu ure turemo eto, ure ewabo, etaora korawu pudabo. Du kodi icare emagore ia boe tuginoiwuge ewadaruji, emagore nono Aroe Pemegareui emago emago du reore. 5Nowu du kodi, aidure tumagowo Pao jiwu ia judeudoge makareuge, duwugere etaregodure ia moto tuginoiwuge eiamedu boe piji, eedure Jerusalém bakurirewu tada. 6Icare tumeardui nowu biaruru jitu kejere icare, ia boe makareuge ere tudo pui nono, eebogodure ei, paga karega, eiamedu biapagare emagoi tuwadaru tabo duji. 7Ere tumeardu awadudo pudui, eeku kidugodure, egore Galiléia kejewuge karega egoino? 8Kode, kodiba paiamedu tabore pameardure egoi pawadaru tabo duji? 9Parto pijiwuge, Média pijiwuge, Elam pijiwuge, Mesopotâmia pijiwuge, Capadócia, Ponto, Asia pijiwuge, 1 Frígia pijiwuge, Egito pijiwuge, Líbia mugui puredu tu Cirene ji o moto pijiwuge, Roma pijiwu awarareuge, 1 Judeudoge, judeudoge ere jorduwadowuge, Creta pijiwuge, Arábia pijiwuge, paiamedu tabore pameardure ereadodui pawadaru tabo Pao o boe pemegarewu kurirewu jituji. 1 Du kodi icare eiamedu matadure, eerduwakare inoba tumeardaemode duji, enora enorare pui: - Kabobao? 1 Iagerema egore Eiamedu etaora bai baire parera kuru kori koia. Ino tumago pegai ei dutabo. 
Pedro uwadodae. 1 Du keje icare Pedrore turagojedo tumedage ebo, icare makore tumago raka tabo, akore Judéia kejewu ime, Jerusalém tadawu taiamedu boe, tawiapagado iwadaruji, taerduwado. 1 Tameardaere awuge etaora bai baie, mare etaora bai bai karega ure. Tagado, meri rekare boe kao roga. 1 Mare profeta Joel makore jiboere tudowuje oino. 1 Pao koiare ure nowu profeta akodo oino ica, meri boiwu kejere imode Itaroe Pemegarewu maedo boe eiamedu joki. Tagore ime, tagore areme emagomode iwadaruji. Tagore ipare eerdumode Aroei, taopegamage enuiaomode jamedu. 1 Nowu meriji imode Itaroe Pemegarewu maedo itugare ime eiogi, du kodi icare emagomode iwadaruji. 1 Imode iro rakarewu udo tuguo coboje baru tada, imode iro rakarewu udo tuguo cebegi moto keje. Boe eku umode tumaedo, joru umode tumaedo, jeredudu umode tumaedo. 2 Meri joku okwamode, ari umode nono boe eku reore, cewu Pao o meri kuricigorewu aregodumodedu otodai. 2 Du keje icare makomode Pao bogaiwu jamedu boe umode cinorudo, umode tubemegado. - 2 Tawiapagado mato iwadaruji, Israeldoge nowu Jesus Nazaré kejewu, Pao jore keje taegai turo rakarewu tabo, tui udo turo rakarewu towuje tagoiadoda dutabo. Tagire taerduware ro oino duji. 2 Emare makududodure uwo nono Pao aidure, jorduware. Du kejere tare bito, tare ia moto tuginoiwu pijiwu ime edo bu i padui pugajejedu keje. 2 Mare Paore jewodudo, ure boe ekera kogure tabowu boe ewi kado, paga karega, boe ewi jetumodukare jii pudabo kodi. 2 Ica, profeta Davi makore jiboe reo iordure Aroe Eimejera ji jii je itododai, paga karega, rakojere ikana pemegarewu jaogwai, imegikawo jice woje, jice woje. 2 Du koiare iwabo jekarere, ikerure tojarodo pudui, ikodu umode tamudo, tubaga tabo boe pemegarewu bogai dutabo. 2 Paga karega, amodukare akera ra ipiji bireuge eeda keje, amodukare akonaregedu kodu kodu pegado. 2 Are jereboe kaewu awara iorduwado ji, amode iegaredo du kuricigodo, imugui aegai dutabo (Sl 1, -). 2 Iwiemage, imode awadudo tawiegai paedoga Davi bire, tugudure mototo, jaore mugure padoda jii awu meri kae. 3 Mare profeta nure ema, du kodire jorduware Pao akoe pudui ia tuwagedu mugumode tumuga keje duji. 3 Tuiorduwai oinoie boemode du kodire Cristo jewodumode duji, akore pijidodukare bireuge eeda keje, kodu pegadodukare. 3 Paore awu Jesus jewodudo, awu inodu jire ceerduware, cereadodure. 3 Paore akaru kurido turo rakarewu tabo, ure Aroe Pemegarewu makai, du ure udo tumaedo boe eiogi. Oinodu jire taerdure, tameardure oino. 3 Paga karega, Davi mitodu rutukare baruto, mare du inodu tabore akore Pagimejera akore Pagimejera ji amugudo ikana pemegarewu jaogwai, 3 Jii imode onare aiwuge ewu awure kuda du kae. 3 Du kodi icare Israeldoge taiamedu, taerduwa remawudo, awu Jesus tare bu i padui pugajejedu kejewu ema, jire Paore boe eimejerado, ure Cristodo ema duji. 
Meartorure boetojiwuge. 3 Tumeardui oinodu jitu keje, ekiarigodure tuwabo tada, enoragodure Pedro ji mare ia apostolodogei, egore Cemanamage, kode, inoba ceromode? 3 Icare Pedro akore ei Tameartorudo, tae jodo taro pegarewu piji, tai mito tu tu jedu tagao pegodo Jesus Cristo ie tabo ma, taro pegarewu okwawo, dukejere Aroe Pemegarewu makudumode tagai. 3 Paga karega, Pao akore tumoduie maku boe etaiboe pemegarewu makudumode tagai, tagore etai, meardure Pao makore jiboe jiwuge etai jamedu. 4 Pedro mako kuricigore iaboeji kimo, okituwai ei oino dutabo: - Taginorudo awu boe pegareuge epiji. 4 Icare meartorure bataru jiwuge etao pegododure. Du kodi icare, meartorureuge ere 3. 0 bega bega tu je nowu meriji. 
Meartorure boetojiwuge ero pemegarewu. 4 Ere tumeartorudo apostolodoge ere boe eerduwado jiboeji, tumeardu kurii pui dutabo, togwagei baru tadawu boe eke pemegarewu jitu tabo, tumagoi Pao jitu tabo. 4 Epagudu kuricigore, mare paga karega, apostolodoge ere turo kurirewu awadudo nowu Jerusalém tada, dukoiare eiamedu boe epagudu rakaguragare. 4 Meartorureuge eiamedu boe eiore puwugeje, enoroere toroece puapo. 4 Ere to moto, toroe jamedu, ere maku, ere pedu puiamedu ai tu tu je. 4 Emeardu kurire pui, etu eture Pao uwaito meri jameduji. Ere amirewu kado oiado tuwai tada, enogwagere ji tuiegare tabo, tuwabo jetororewu tabo. 4 Ere Pao ocaro ocarodo. Ere boe eiamedu aidu aidudo pudui. Paore iage eto eto pui etae, duwugere etaidure tuwo tubemegado. 

Ia imedu pogora pegarewu pemegagodure. 1Pedro mare João erudu nure Pao uwai kae togwamaguduwo ji meri jogodu tabo. 2Du tabore icare boere ia pogora pegare jii tuwodu tabowu imedu reko mato, dure ere mugu mugudo Pao uwaiporo iere moturewu cedu paru, meri jameduji. 3Icare nowu imedu, tuiordui Pedro ji, João ji, ei turemo Pao uwaito dukeje, makore ei eno mea bogai. 4Icare Pedrore tuioku kidudo ji, João jamedu ure tuioku kidudo ji, icare Pedro akore ji Akaiwodo cei. 5Aiwore ei tu je, tubaga tabo ia eno mea bogai. 6Boekarema, Padro akore ji Ino meriri bokwa, mare imode mugure itaboboe maku akai. Nazaré pijiwu Jesus Cristo ie tabo, aragojedo, amerudo! 7Icare ure tugera kogudo iera kajeje, dutabore ure rakojedo. Du keje kuri je, bure, bureraparure turagoje rakado, ure taredo coboje, icare merure. 8Ure turemo Pao uwaito, tumerui, turerui, tui Pao ocarodo dutabo. 9Eiamedu boe jordure meruji, jordure ui Pao ocarodo duji. 1 Eerduware nowu mugu mugure Pao uwai poro moturewu paru tumagoi boe eno mea bogaiwu mitodu raboduie ure duji. Du kodi icare epagudu kuricigore nowu ure tudowuje jiboe kodi. 1 Nowu imedu mugu puredure Pedro, João magei, du kodire jordu paga pagawu ia boe makareuge ere tudo pui etae, nowu baiporo kurirewu iei Salomão cedu kae. 1 Du kodi icare Pedro makore boe ji, akore Israeldoge ime, kodiba taebogodure oino? Kodiba taeku kidu barikare cei, uwo nono ceigoiaie cere awu imedu merudo du kodiwore? 1 Abraão o Aroe Eimejera, Isaac o Aroe Eimejera, Jacó o Aroe Eimejera, paedogamage eno Aroe Eimejera ure tonaregedu Jesus kurido, dure tare maku, dure tare pijido brae eimejera Pilato jekai, aidure tuwo inorudo, kodi karega. 1 Tagirema, tare imedu pemegarewu pijido, tamagoi ia imeceba remawu imedu bogai dutabo. 1 Tare ure boe eiamedu boe botudowu bito, du Paore jewodudo bireuge epiji pugeje, awu inodu jire ceerduware, jire cereadodure. 1 Cemeartorure ie jitu dukoiare, ie mitodu koiare ure awu taerdure jiwu, taerduware jiwu imedudo turagojedo. Meartorure Jesus jitu dukoiare ure tubemega remawudo taiamedu jekai. 1 Oinore icare, imanamage, iwiemage, iorduware, taerduwakare du koiaie tarore oino, tagimejeragere oinono jamedu. 1 Mare oinodu tabore Paore, makore profetadoge eiabiji turomode jiboe towuje tonaregedu Cristo umoduie tuiwodo. 1 Du kodi icare tagiarigo taro pegareuji, tameardae pemegado ma, taro pegarewu okwawo. 2 Du inodu tabore boe pemegarewu, boe butugurewu umode tuburedo tai, Pao koia, icare umode makudumode tagaiwu Jesus Cristo rojai tagae. 2 Mare umode turugadu muguwo baru tada jii, moto, baru jamedu boe umode tubemegado du kae, uwo nono Pao makore profetadoge eiabiji, awu moto paru piji. 2 Boekare, Moisés makore marigudu, akore Pao Aroe Eimejera umode ia profeta ure nono ireorewu kuo tamanamage etoiabiji, dure tameardumode bataru jameduji. 2 Biapagamodukare awu profeta bataru jiuge eiamedu boe ewogwamode pi tuku boe epiji. 2 Profetadoge eiamedu boe ereadodure nowu inoduji jii Samuel piji jii awu meri kae. 2 Profetadoge etorere tagi. Paore tuwadaru maku taomage etai, tagai jamedu, cewu makore Abraão jitu awagedu koiare umode awu moto kejewu boe eiamedu boe eiwa aidugirido ma, taiameduwo taiaedo taro pegarewu piji. 2 Paore, tui Tonaregedu jewodudo dukeje, ure arego tagae boetoji, uwo taiwo aidugirido ma, taiamedu boewo taiaedo taro pegarewu piji. 

Boere Pedro, João mage etugu baicoreuto. 1Apostolodoge emagoi boe ji du tonajire icare, sacerdotedoge mare saduceudoge, mare Pao uwai tadawuge eimejera etaregodure. 2Ekorigodure ei, enure boe eerduwado kodi, emagore boe eewodumode Jesus ie tabodu jitu kodi. 3Icare ere tugeragu ei, ere tugu baicoreuto jii barogwa kododu kae, boeco puredugodu nure kodi. 4Mare meardure ewadaru jiwu ia makareuge emeartorure ei, du kodi icare meartorureuge ere 5. 0 bega bega tu je. 5Barogwatore icare, nowu boe eimejerage, nowu codudoge, nowu bapera epage, ere tudo pui nowu Jerusalém bakurirewu tada. 6Ere tudo pui nowu sacerdotedoge eimejera iei Anás cedu apo, Caifás, João, Alexandre mare sacerdotedoge eiamedu apo. 7Ere apostolodoge eragojedo toiadoda, enoragodure ei, agore Ioguduba ie taboba torore oinono? 8Icare Pedro, Aroe Pemegarewu metui tudada dutabore akore Boe eimejerage, paopegamage, tawiapagado mato iwadaruji: 9Awuji tanora nure cei awu kogodurewu bogai, ioguduba ie taboba pemegagodure du bogai. 1 Icá, taiamedu boe, mare Israeldoge eiamedu, taerduwado Jesus Cristo Nazaré pijiwu, cewu tare bu i padui pugajejedu kejewu, mare Paore jewodudo bireuge epijiwu, ie mitodu tabore awu imedu pemegagodure, rakojere taegai. 1 Tagire tare awu Jesus pijido ui nono ia ipo paga pagawu, mare ure turagojedo ure nono bai ipo remawu. 1 Iaboe iaboe koia karega boe emode tuginorudo, boe emode tubemegado, paga karega, awu baru kuda iaboe iaboe ekie makudukare ime etai du koiawo pabemegagodure, mare ie mitodu tabore umode pabemegado. 1 Tuiordui Pedro, João mage ekidagoduji dukoiare icare eebogodure, paga karega, eerduware jorduwakare bapera jiwugeie emageduji. Eerduware Jesus metageie emageduji. 1 Mare eerdui nowu imedu pemegadodurewu mugui ebodu jitu koiare, egoiwakare tumagowo ei. 1 Ere apostolodoge edo tudawuje nowu emugure tadawu bai piji, dukejere icare emagore pui. 1 Egore Inoba paromode awu imei? Paga karega, ero kurirewu akaru ure taodo Jerusalém tadawuge eiamedu joki, du kodire paroiwakare paerduwa bokwado ero oino duji. 1 Mare awu akaru ukawo taododu kuricigodo pugeje boe ekao, pamode epagududo emago kawo awu ie tabo iaboe ji iaboe ji awu otobiji pugeje. 1 Icare emagore ewogai, egore ei emago kawo, ekawo boe eerduwado awu Jesus ieji pugeje. 1 Icare Pedro mare João egore ewadaru jipagi Tamagodo ji ka kakoduwuba pemegamode Pao jekai: cemeartoruwo tawadaru ji, iarema cemeartoruwo Pao bataruji? 2 Ceroiwakare cemago kawo ceerdure jiboeji, cemeardure jiboeji. 2 Du kejere icare enogituware ei pugeje, icare ere tugera ra epiji, erorerumode eidu kodiboe bokware kodi, epagudugodure boece jamedu, paga karega, boe eiamedu boe ere Pao akaru pemegado nowu ure tudowuje du kodi. 2 Paga karega, cewu pemegadodurewu imedu o jorure kodure ikera pudogidure iwure pudogidure ikera pudogidure iwure pudogiduredu kori. 
Meartorureuge ere Pao kurido tuiordui apostolodegei pugeje dukoia. 2 Nowu apostolodoge ere tudawuje nowu piji, dukeje ere tugirimi tumanamage etae, ereadodure ewiegai cewu sacerdotedoge, boe codudoge, egore puduiboe jamedu boeji. 2 Tumeardui awu inodu jitu kejere icare, eiamedu boe ere tumago rakado Pao ji, egore Cegimejera, akire are awu baru to, are awu moto to, are mugure baru tadaboe, mugure moto kejeboe jamedu to. 2 Akire Akaroe Pemegarewu koiare akagore cewu Davi okwabiji kodiba padure pumekejewu boe ekodu kagirire pui? Kodiba boe emeardaere paga tu je, kodiba? 2 Awu moto kejewu boe eimejerage ere turagojedo, ere tudo pui tumago pegawo Pao ji, tumago pegawo o Cristo ji. 2 Paga karega, ica, Herodes, Pôncio Pilato, padure pumekejewu brae eiamedu boe mare Israeldoge ere tudo pui awu bakurirewu tada, etonare atugare pemegarewu Jesus ji, dure are boe eimejerado ema. 2 Mare du tabowo erore nono akaidure marigudu uwo tudowuje. 2 Du kodi icare, Cegimejera, akaiwodo ewadaru pegareuji, dukejere atugaregedo awadaru arego boe etae tubagudu bokwa tabo rugadu. 3 Akera raido boe ewugeje ma, boe ekogodae akeduwo, aro kurirewu, aro rakarewu awadudo, atugare pemegarewu Jesus ie tabo. 3 Awu enogwa kurirewu akedu keje kuri je, nowu ere tudo pui kejewu moto amagadure, eiamedure okorobadure Aroe Pemegarewu tabo, icare ereadodure Pao bataruji boe ewiegai, tubagudu bokwa tabo. 3 Meartorureuge eiamedu ure nono ia boe ewabo ui mito tu je du reore. Iaboe iaboe emagokare toroeie toroece, mare eiamedu boe boe eiamedu oroere. 3 Apostolodoge eragare, ekidare dutabore ereadodure Pagimejera Jesus jewoduji. Pao o boe pemegarewu awadure eiameduji. 3 Iaboe iaboe marenarukare emage, paga karega, o motoreuge eiamedu boe, uwaireuge eiamedu boe, ere maku, 3 ere mori arego mato, ere bu apostolodoge ewure paru, du pedodure eiamedu ai tu tu tuboi du reore. 3 Du reorere ia imedu iei José cedu (du apostolodogere iedo Barnabé, boe ewadaru tabo boe Eegareae epa), ia maragodure Pao uwai tadawu, Cipre moto pijiwu, o motore. 3 Icare ure maku, ure mori reko mato, ure bu apostolodoge ewure paru jamedu. 

Ananias mare Safira ero pegarewu. 1Ia imedu iei Ananias cedu, ure ia to moto maku, ure toreduje bie. 2Du kejere icare ure mori kado oiado, ia kobo mugure pudabo, toreduje aidui ji jamedu dutabo, ure ia kobo reko apostolodoge ewure paru kae. 3Mare Pedro akore ji Ananias, kodiba Aroe pegareure tuienado awaboji, dutabore awadararodure Aroe Pemegareuji? Du kodi icare awadararodure ako moto moriji. 4Umodukana turugadu amuguwo tabo, akai maku dukeje, iarema ai maku dukeje aroiwamodukare amuguwo mori tabo akaidui jitu keje? Kodiba ameardaere oinono awabo tada tu je? Ime ei karega, Pao jire awadararodure. 5Tumeardui nowu bataru jitu keje kuri je, cewu Ananias buture tuwi tabo tu je. Meardure awu inodu akaru jiwuge eiamedu boe epegudugodu kuricigore. 6Du kejere icare ia ipare ere birewu reko nowu piji toro baawadu kae, ere tugu mototo. 7Boe raikare dukeje, oredujere turemo jamedu, tuiorduwa bokwa tabo ure tudowuje duji. 8Icare Pedro unoragodure ji akore Aredu, amagodo iwiegai: tare tago moto maku awu inodu mori bogai? Akore U! Nowu inodu bogaire cere maku. 9Icare Pedro akore ji kodiba tare tawadaru maku puai tawo tarokogado Aroe Pemegareuji? Ica, ure akoredu tugu mototowuge ewure mugure jice baiporo keje, emode arego jamedu. 1 Kuri je nowu aredu buture bure paru, icare bire tu je. Du kejere icare cewu ipare ere turemo, eerdure bireduji, ere reko toro baawadu kae, ere tugu mototo tu oino toredu meki, 1 Nowu boe eiamedu boe epagudu kuricigore; meardure akaru jiwuge epagudu kuricigore jamedu. 
Apostolodoge ero kurirewu. 1 Du tabore icare apostolodoge ere turo kurirewu makaguragado boe etoiadoda, ere tudo tudo pui cewu baiporo kurirewu iei Salomão cedu keje. 1 Iage epagudure tuwo tuburedo ei, boerema emago pemegaguragare ei. 1 Meartorure Pagimejera jiwu ime areme emagagodure gu gu gu je. 1 Du tabore icare ere kogodureuge etarego awara kae, ere emugudo kugadoge etada, Pedro o boetugu butuwo iage etae, kodui nono dukeje. 1 Mugu puredure Jerusalém jiwu bakurireuge epijiwu ia boe makareuge etaregodure jamedu, ere kogodureuge erego mato, ere Aroe pegareuge emedure tadawu boe erego mato, icare epemegagodure. 
Braere apostolodoge etugu baicoreuto pugeje. 1 Du kejere icare sacerdotedoge eimejera mare okwacere jaogwaiwuge (duwugere saduceudogere emage), ere turagojedo tugori kuricigorewu tabo. 1 Ere tugeragu apostolodogei, ere etugu baicoreuto. 1 Boekimorema, Pao ia o tupa ure nowu baiporo jado boeco oia keje, ure eebu baawadu kae, akore ei Toro Pao uwai kae, tareadodudo boe etae bataru pemegareuji. 2 Tumeardui nowu bataru jitu tabore icare, ere turemo Pao uwaito, icare ere boe eerduwado. Du tonajire icere nowu sacerdotedoge eimejera mare okwacere tuiaogwaiwuge ere tudo pui, dukejere ere brae eiemejera kurireuge, mare codudoge eto pui, dukejere emagore apostolodoge ewogai, etuwo mato nowu baicorewu piji. 2 Icare nowu tugobaigarege eture toro. Boekarema, tui nowu baicorewu baiporo jado dutabore icare eerdukare ei, icare ere tugirimi tuibagi akaru tabo. 2 Egore Ceerdure baicorewu mitu pemegaji, tugobaigarege eedure baiporo keje, icare cere baiporo jado, mare ceerdukare boeji nowu bai tada. 2 Nowu akaru kejere icare, nowu sacerdotedoge eimejerage mare Pao uwai tadawuge eimejerage tori buture eiagi dugu dugu, enorare pui kaboba kodiba? 2 Boekarema, iage etaregodure akaru tabo, egore Cewu tare tugu baicorewu towu ime eedu nure toro Pao uwai tada, tui boe eerduwado dutabo. 2 Du kejere icare nowu Pao uwai kejewu tugobaigarege eimejera uture tudugarege ebo toro etae, ure erego mato, mare butugu tabo, epagudure boe emode tori to pudui dukoia. 2 Ere erego mato, ere eremo toro brae eimejerage kurireuge ere tudo puiwo kae. Du kejere sacerdotedoge eimejera unoragodure ei, akore 2 Cemago awadure tai takawo boe eerduwado cewu ie tabo. Du kodi karega, tare Jerusalém korawu tare boe erduwado jiboe tabo. Tagaidure tawo awu imedu ku butudo ceiogi? 2 Icare Pedro mare ia apostolodoge egore bataru jipagi Ure turugadu cemeartoruwo Pao ji ime ekori. 3 Ica, paomage eno Aroe Eimejera ure cewu tare bito tai bu i padui pugajejedu kejewu Jesus jewodudo. 3 Tugera pemegarewu tabore Pao ure rakojedo, ure boe eimejerado ema, ure boe einorudowudo ema, tuwo Israeldoge epemegado, tuwo ero pegarewu okwado. 3 Awu inodu jire ceerdure, jire cereadodure, cewu Paore maku meartorure jiwuge eiamedu boe etaiwu Aroe Pemegarewu koia. 3 Icare tumeardui nowu ewadaru jitu kejere icare nowu brae eiemejerage boe korire pudui, etaidure tuwo nowu apostolodoge ewido. 
Gamaliel mearudae. 3 Boekimorema, ia nowu brae eimejerage ui mito tu jedu, ia fariseu iei Gamaliel cedu, jorduwa rakarewu, boe eiamedu meartorure jiwu, ure turagojedo. 3 Makore boewo apostolodoge etawuje nowu piji biega tu je, dukejere akore tumedage ewiegai, akore Israeldoge ime, tameardae tugu, tameardae pemegado taromode awu ime eiwoji. 3 Tawiapagado: marigudu ia imedu iei Teuda cedu ure tuguwo tui tudo nono ia imedu kurirewu ureore dutabo. Ia ime ei puredu tu 4 0 cedu ere tudo pui ae. Mare bitodure, dukejere icare meartorure jiwuge eiamedu boe ere taodo, icare etagedure. 3 Awu rekodajire icare, Judas Galiléia pijiwu, ure turagojedo pugeje boere cie bu bapera kejedu kodiboe keje, ure tumugudo boe eiamedu boe keje toro pudabo, mare ema jamedu bire, du kodi icare uture rekodajiwuge eiamedu boe ere taodo boe paru kajeje, etagedure jamedu. 3 Oinore icare imode taerduwado taro pega kawo awu imei. Nowu ime epiji, etudo. Paga karega, etaidure jiboe, erore jiboe aregodure ime epiji ma, okwamode taobiji. 3 Mare aregodumode Pao piji ma, taroiwamodukare tawo okwado. Tamode tagonado Pao mitoduji. Icare emeartorure bataruji. 4 Emagore apostolodoge ewogai, ere boe edo iwara to ei. Du kejere icare emagore ei ekawo boe eerduwado Jesus ie tabo pugeje, icare ere tugera ra epiji, ere etudo. 4 Icare apostolodoge ere tudawuje nowu brae eimejerage ere tudo puiwo piji tuiegare tabo, mare ure turugadu brae eroreruwo pudui Jesus ie koiadu kodi. 4 Meri jameduji jii je ere boe eerduwa eerduwado Pao uwai tada, boe ewai tada jamedu. 
Diaconodoge. 1Nowu du kodi meartorureuge eidodu kuricigore, du kodire nowu Grécia o moto pijiwu ime emago pegagodure hebreudogei, paga karega, to okoge bokwarewu areme eredugodure, nowu ei toroe pedo pudui dukeje tu tu tu je. 2Du kodire icare nowu apostolodoge ei ikera pudogidure pobe taci iwurekotodu ere meartorureuge eto pui, egore ei Ukare turugadu cewo boe enoroe remagu, cei Pao bataru pijido dutabo. 3Du kodi icare, iwiemage, tamode ia ime pemegareuge, jorduwareuge, Aroe Pemegarewu jore kejewuge ei ikera awubodure pobe taci ikera awubowutodu, tamode etawuje tabiji, duwugere cemode awu maragodae maku etai. 4Cegirema, cenogwamagudumode Pao ji cereadodumode Pao bataruji. 5Du kodi, ere tawujewuge reo estêvão, ia meartoru kurirewu imedu, Aroe Pemegarewu jore kejewu; Filipe, Prócoro, Nicanor, Timon, Parmena, mare ia meartorurewu Antioquia pijiwu iei Nicolau cedu. 6Ere awuge erego apostolodoge etae, duwugere, togwamagudui Pao ji eparu tabodu tabore icare ere tugera bu ewugeje. 7Icare Pao bataru ure taododu kuricigodo, meartorure Pao bataru jiwuge emagagodu remawu nure nowu Jerusalém tada, nowu judeudoge eno sacerdotedoge makaguragareuge emeartorure jamedu. 
Diácono Estêvão. 8Cewu Estêvão, Pao o boe pemegarewu, ro rakarewu jore kejewu imedu, ure turo kurirewu towuje towuje boe etoiadoda. 9Boekimorema, ia boe keje, ia sinagoga tadawuge, duwuge ekiere libertodoge ia Cirene pijiwuge, Alexandria pijiwuge; Cilícia, Asia pijiwuge eno sinagoga tadawu ia emage ere turagojedo tumago pegawo Estevao ji. 1 Mare egoiwakare ji, jorduwa rakareure ema kodi, Aroe Pemegarewu jore keje kodi. 1 Du kodi icare ere ia ime ero pegado emagowo tumearduie mako pegai Moisés jituji, Pao jituji. 1 Icare ere boe eiamedu boe, codudoge, escribadoge, eiodo tuwadaru keje Estevao ji. Icare ere tugeragu ji, ere reko toro brae eimejerage etae. 1 Icare ere nowu batararodurewu ime erego mato, duwuge egore Awu imedu mako pega pegare Pao uwaiji, Moisésre boe eroiaguduji jamedu. 1 Cemeardure makoi oinoduji Jesus Nazaré pijiwu umoduie awu Pao uwai butudo, umoduie Moisere cerodo boe barigu puibagi. 1 Du kejere icare nowu brae eiemejerage eiamedu boe ere tuioku kidudo ji, etaiwore ji. Boekarema, je urugure nono ia Pao o tupare. 

Estêvão uwadodae. 1Icare sacerdotedoge eimejera unoragodure ji, akore Oino rugaduna? 2Akore ei: -Iwiemage, imanamage, iogamage, tawiapagado mato. Pao Aroe Eimejera ure towadudo paedoga Abraão jekai, mugure Mesopotâmia kimo dutabo, kodumode tumuguwo Hara keje duotodai. 3Akore ji atawuje ako moto piji, awobe epiji, atudo toro imode aerdudo jiwu moto kae. 4Icare ure tudawuje Caldéia moto piji, uture toro Hara moto kae, dupijire, uo okware dukeje, Pao Aroe Eimejera ure aru awu tumugure kejewu moto kae. 5Ukare ia moto makai o motoce rugadu, mare akore tumoduie makai, dukejere tumeduie maku ore etai, orekare roga dutabo. 6Pao akore ji mugumoduie ia moto tuginoiwu keje, toroie ia brae emode tudugaregedo emage, erorerumode ei, jorumode ikera pudogidure iwure pudogidure ikera pudogidure iwure pudogidure du tonaji. 7Mare Pao akore oino jamedu Irorerumode rorerure eiwugei, dukejere etaregodumode nowu piji tumaragoduwo inai awu moto keje. 8Icare Paore tumeduiado Abraãoce, du kodire Abraão ure tuwiri kado, du kodire ure Isaac botudo, dukejere, merire ikera awubodure pobe taci ikera awubowuto dukeje ure Isaac biri kado jamedu. Isaac ure tonaregedu Jacó biri kado jamedu, duwure tore ei ikera pudogidure pobe taci iwurekotodu ewiri kado jamedu, duwugere paedogamagere emage. 9Icare nowu Jacó ore ekorire tuwie José ji, du ere maku Egito kejewuge ekera kae. Mare Pao mugure apo. 1 Ure inorudo ucebae jamedu boe piji, ure jiwo aidugirido, ure jorduwa rakaguragaredu makai nowu Faraão, Egito kejewuge eimejera kurirewu jekai, duwu ure Egito kejewuge eimejerado ema, ure jetudo tuwai jameduji jamedu. 1 Du kejere boe eke boi kurireure Egito kejewugei, boe ere tuiwo kuricigodo. Paedogamage eerduwakare kaboba emode ko. 1 Mare Paedoga Jacó jorduware trigoie Egito keje duji, dukeje ure tore ekodudo toro boetoji. 1 Du rekodajire eture toro pugeje, dukeje José ure tumanamage edo boe pa pudui, icare ure brae eimejera kurirewu Faraão jordudo tuwobei. 1 Du kejere José makore tuo bogai uwobe eiamedu tabo, duwugere emagare, ere 7. 1 Icare Jacó ure turawuje Egito kae, nonore akurure, paedogamagere jamedu. 1 Icare ere era reko jice Siquém moto kae ere etugu Abraão ure aruwu aroe eiaro tada. Ure nowu aroe eiaro aru mori kuri inodu tabo, Henoc ore ekera piji, duwu Henoc nowu Siquém kejewure ema. 1 Boe aregodure pudae Pao makore Abraão jiboe umode tudowuje du kae. Abraão uwobe eidodure, erijodure Egito keje. 1 Jii ia Egito kejewuge eimejera kurirewu tuginoiwu boture, du jorduwakare José jiboeji. 1 Nowu brae eimejera pega remawu nure paobei, rorerure paomagei, ure edo tore ewarigu ewiwo. 2 Nowu du kodi Moisés boture. Moture Pao jekai, mugure tuwai tada arii pobe ma jewu metuia bokware. 2 Du kejere, barigudure dukeje, Faraão onaregedu aredu ure tugeragu ji, ure ricodudo umagai tonaregedu jiture. 2 Moisés jorduwadodure Egito kejewuge eerduware jiboe jamedu boeji, ure tudurudo tuwadaru tabo, turo tabo. 2 Aregodure tuioru ikera pudogidure iwure pudogidure ikera pudogidure iwure pudogiduredu kae dukeje, aidure tuiorduwo tuwobe Israeldogei. 2 Nonore icare jordure ia Egito kejewu imedu rorerui ia jituji, aidure tuwo tugerabraredo ji, ure marenaru morido, ure nowu Ejito kejewu bito. 2 Upagare tuwobe emode boe pa Pao umoduie einorudo tugera taboduji, mare ekare boe pa. 2 Nowu meri rekodajire icare, ia emage ei pobedu erugodu nure pui, icare jemarure tuwo ewudugugo pui. Icare akore ei imedage, tawobe nure puje, kodiba tagorigodu nure pui? 2 Mare nowu ure tuwie okoridowu akore ji ioguduba koiba ure cegimejerado aki? 2 Amodukana iwido nowu aro magai Egito kejewu jitudu reore? 2 Awu bataru keje, Moisés rekodure, ure tuwiado, mugure Madian moto keje, tui nono ia moto tuginoiwu pijiwu reore, torore ure toredo pobe. 3 Joru makaguragare dukejere Pao ia o tupare towadudo jekai, toro boe pagawu tada, puredu Sinai torekoduji, ia botoguru uru oiabiji. 3 Icare Moisere tumeardaedo pudui, tuiordui nowu jitu koia, ure tuburedo tuiorduwo kaboba jiba inoba ureuba. 3 Du kejere Pao makore ji, akore imire aomage eno Aroe Eimejera nure imi, Abraão, Isaac, Jacó eno Aroe Eimejera nure imi. Icare Moisés pagudugodure, ukare tuioku awogado. 3 Icare Pao akore ji awure tadawu tawuje. Boe pagawu moto keje karega aragojere. 3 Iordu birigodure mugure Egito kejewu iwobe ecebaeji. Imeardure etoraguduji, icare itaregodure iwo edo cinorudo. Ica, mato, imode atudo Egito kae. 3 Awu Moisés mitodu, du ere barigu tagoi oino jitu tabo ioguduba ure cegimejerado aki? Emare Paore utudo tui boe eimejerado ema, tui boe einorudowudo ema dutabo, nowu ure towadudo botoguru tadawu Pao o tupa jetui jitu tabo. 3 Emare ure paomage etawuje Egito piji, tui turo kurirewu awadudo Egito keje, Pobo Kujagurewu keje, boe pagawu keje jorure ikera pudogidure iwure pudogidure ikera pudogidure iwure pudogidure du tonaji. 3 Awu Moisés mitodu makore israeldogei, akore Pao umode ia profeta tawuje tabiji tawogai, du umode nono ireore. 3 Awu Moisés mitodu mugure paomage eedui boe matadu tadawuge ebo, mugure makore ji Sinai torekodu ao kejewu Pao o tupa apo jamedu. Aire boe eemode koiawu bataru makudure ai, tuwo maku cenai. 3 Paomagerema, emeartorukare ji; tuwabo tadare ere tugirimi Egito kae. 4 Emagore Aarão biegai, egore ia aroe eimejerage etawuje cenai ewo cerego. Paga karega, ure cedawuje Egito pijiwu Moisés jire ceerduwakare kaiba kodure. 4 Nowu du kodi ere ia tapira imedu to meriri ekurewu tabo, tui ia aroe eimejera pagawudo ema, ere barege ewido jekai, eegarere nowu turore tugera tabo boeji. 4 Du kodi icare Pao ure tuiaedo epiji, ure epijido ewo tubujodo baru tadawu kuiejedogei, uwo magai atugododure profetadoge eno bapera kejedu reore israeldoge, tare barege ewido tawo ikurido, nowu boe matadu keje, jorure ikera pudogidure iwure pudogidure ikera pudogidure iwure pudogidure pugeje du tonaji? 4 Ukare ino. Mare tagaidure Maloque uwaiji, tagodure tao pagawu Refa awaraji, tare awague etowuje tagera tabo tawo tabujodo ei (Am 5, 5 2). 4 Pao bataru jaira mugure paomage ebo boe pagawu tada. Awu Pao bataru jaira todure nono Pao makore Moisés jitu du reore. 4 Makudure paomage etai duwugere arego biri kadodukareuge eno moto kae, tugimejerai Josué du tonaji. Du kodi, Paore nowu biri kadodukareuge etawuje nowu piji, ure eiaedo paomage ei. Icare nowu Pao bataru jaira mugure toro ebo jii paomage eimejera Davi aregodu kae. 4 Awu imedu pemegare Pao jekai, akore pudui tuwo ia bai mugudo Jacó o Aroe Eimejera ai. 4 Boekarema, paomage eimejera Salomão rugadure ure Pao kurirewu uwai mugudo. 4 Du inodu tabo, Pao Aroe Eimejera mugukare ime ere pemegadowu baidoge etada, ure nono profeta akore 4 Barure imuga reno, motore iwure pa reno. Kakoduwu baiba tamode pemegado inai? Oinore Pao akore kakoduwu boe eedaba imugure tada? 5 Imi karega ire boe jamedu pemegado? . 5 Aora rakarewu ime, birikadodukarewu tawabo tawiaja tabowu ime, tare tadugu tadugu Aroe Pemegarewu ro kuda. Taro tarore nono taedogamage ereore. 5 Kakoduwu profetadoge eiba taomage ekodu kagirikare ei? Taomagere makore Imedu Pemegarewu aregodumoduiedu jiwuge ewido, tagirema nowu Imedu Pemegarewu maku, tare bito. 5 Tagaire Moisés o boe eroiagu makudure tagai, Pao o tupadoge ekera piji, mare tameartorukare ji. 5 Emeardui awu bataru jitu kejere icare, ekodu kagirire ji, ere boe to ji boe kori koia ji. 5 Emarema, Aroe Pemegarewu mugure apo, ure tuioku kidudo baruto, Aiwore Pao Aroe Eimejera uruguji. 5 Icare akore Ica, iordu nure barui tuiado duji, Imedu Onaregedu rakojei Pao Aroe Eimejera kana pemegarewu jaogwai duji. 5 Du keje icare enoiogwari kuricigore, ere tugera bu tuwiaja keje, eiamedure ere tubodo apo turugodu tabo ji, boe kori koia ji. 5 Ere reko toro bakurirewu kujebiji, ere tori to ji tuwo bito. Ure tori to jiwuge ere to aroia boarewu tawuje, ere bu nono ia iparedu iei Saulo cedu apo. 5 Du kejere ere tori to nowu Estevao ji. Emarema okwamagudu nure Pao ji, akore Ikimejera Jesus, akeragu itaroeji akabo 6 Du kejere ure tubujodo, icare oiogwarire, akore Pao Aroe Eimejera, awiagodudo awuge eroi ii duji. Icare, awu tuwadaru kejere icare akurure. 

Saulo. 1Saulo jore ewugeje, ei nowu Estêvão bito duji. Nowu meri mitodu jire icare brae erugodu kuricigore Jerusalém kejewu meartorureugeidu ure tubaru towuje. Du kodi icare nowu meartorurewuge ere taodo Judéia kao, Samaria kao; tu apostolodoge emugure Jerusalém tada. 2Du tonajire ia meartorurewu ime eemarure tuwo Estêvão tugu mototo, etoragudu kuricigore bukeje. 3Saulo rema, kodu kagiri nure Igraja ji. Du kodire ure turemo baidoge eto, ure ime, areme etawuje nowu piji, ure erego baicoreuto. 
Dicono Filipe maragodui Samaria kejedu. 4Boekarema, ure taodowuge etu eture boe jamedu keje tureadodui Pao bataru jitu dutabo. 5Ia emage iei Filipe cedu, ure turawuje Samaria moto kae, readodure Cristo ji mugure nowu moto kejewuge ewiegai. 6Makareuge ewiapaga awadure nowu Filipe bataruji, ewiapagare ji, eerdure ro pemegarewu kurireuji. 7Boekimorema, Aroe pegareure tudawuje Aroe pegarewu meture tadawuge epiji, tuiogwari kuricigo tabo. Jamedu meru bokwarewu, pogora bokwarewu makareuge epemegagodure jamedu. 8Du kodi icare boe eegare kuricigore nowu bakurirewu tada. 
Bari Simão. 9Nonore ia imedu iei Simão cedu, mugure nono, dure turo rakarewu to to bakurirewu tada, dukoiare Samaria kejewuge eebogodure roji, du ure nono ia bari ro rakareure. 1 Biegareuge, ricoreuge eiamedu boe ewiapagare ji, egore Awu imedu ure nono Aroe Eimejera iei Kuirirewu cedu ro rakareboere. 1 Emeartorure ji, paga karega, marigudu ure eekuri paga pagado turoi bidugudugu jitu tabo eegai. 1 Mare emeardure Filipe makoi Pao o boe pemegareuji, Jesus Cristo akaruji, durekodajire icare emeartorure bataruji, icare ime, arema, etaidure tuwo tao pegodo. 1 Icare nowu Simão jamedu meartorure, icare ao pegododure. Icare ukare tuiaedo Filipe ji, tuiebogodui ro pemegarewu, ro kurirewu makareuji. 1 Apostolodoge emugure Jerusalém tadadu, emeardure Samaria kejewuge ei tugeragu Pao bataru jituji, icare ere Pedro mare João etudo toro etae. 1 Awuge etaregodure toro dukejere icare enogwamagudure Pao ji nowu meartorure maiwuge eparu tabo, Aroe Pemegarewu makuduwo etai. 1 Awurema karega, nowu du kodi Aroe Pemegarewu makudukare ia etai ia etai roga, mare etao pegododure Jesus ie tabo tu je. 1 Du kodi icare nowu apostolodoge ei pobedu ere tugera bu etaora keje Aroe Pemegarewu makuduwo etai du bogai. 1 Icare cewu Simão jordure Aroe Pemegarewu makudui etai Apostolodoge ei tugera bu etaora keje dutabo duji, icare akore tumoduie diiero maku etai, tagoi oino dutabo: - 1 Awu taro raka maku inai jamedu ma, imode ikera bu aora kejewu jamedu boe Aroe Pemegarewu makuduwo etai. 2 Icare Pedro akore bataru jipagi Ako diiero okwawo pi tuku akabo, ameardaere Pao o boe pemegarewu akomoduie diiero morice dukoia. 2 Awu Pao maragodae ia koborogu makudukare akai rugadu, paga karega, awabo rorogodure Pao jekai kodi. 2 Akodorogado ai awu aro pegareuji, akogwamagududo Pao ji, boe jokodu kare kare, awu aro pegarewu okwawo. 2 Mare paga karega, itaiwo nure ai, jirireboe kuricigorewu tadare amugure, boe pegarewu ure akogudo. 2 Icare nowu Simão akore Tagogwamagududo Pao ji iparu tabo ma, tamagore jiboe iaboe iaboe ekawo tudowuje ii. 2 Icare apostolodoge ereadodure Pao bataruji, tui tuiodo keje turo pemegarewu tabo dutabo, dukeje icare ere tugirimi Jerusalém kae. Ere Pao bataru kogado Samaria kejewuge eno moto kao. 
Etiópia kejewuge eimejerago utugare kurirewu. 2 Icare Pao o tupa aregodure Filipe ae, akore ji Aragojedo, atudo woje cebegi, ure turawuje Jerusalém pijiwu nowu moto biororewu iei Gaza cedu kaewu awaraji. 2 Icare Filipe ure turagojedo, uture toro. Boekarema, ia Etiopia kejewu ia eunuco imedu, duwure Etiopia kejewuge eimejerago iei Candace cedu utugare kurirewu rema, jeture oroe jamedu boeji, du uture Jerusalemto togwamaguduwo Pao uwai tada. 2 Icarema unure tugirimi to imaridorewu tabo, dutabore makore profeta Isaias o baperaji. 2 Icare Aroe Pemegarewu makore Filipe ji, akore Apuredu pemegado nowu imaridoreuji. 3 Icare Filipe ure tuburedo ji, meardure cewu eunuco makoi profeta Isaias o bapera 1atugoji. Icare unorare ji akore Are boe pa amagoi bapera jituji? Aerduware ji? 3 Akore Inoba iorduwamode, boekai inodu kogado iwiegai dutabo? Icare makore Filipe ji rutuwo uwo tumugudo tumegi. 3 Boekare, padure bapera kejeboe reo ere reko bitoduwo umagai ia barogo rogu ureore, umagai mako bokwarewu ia cordeiro rogu du ere bu rogu kado du reore, du reorere ukare togwa jado. 3 Ure tuwiegado dukoiare ere pegado, Ioguduba umode ore eremagu? Paga karega bimode du kodi. (Is 5, s). 3 Icare nowu eunuco akore Filipe ji Areadodudo iwiegai ioguduba jiba profeta akoino? Pudumi na? Ia tumeduiaji na? 3 Du kodi icare readodure. Ure tuwadaru paru tawuje nowu padure bapera kejewu bataru piji, icare readodure biegai Jesus jiboeji. 3 Eture todobiji, dutabore etaregodure ia pobo ja kae, icare nowu eunuco akore Pobo reo. Kodiba umodukare turugadu itao pegododuwo? 3 Icare Filipe akore Ameartorumode awabo jamedu tabo dukeje, umode turugadu. Icare akore Imeartorure Pao Onaregedui Jesus Cristo ceduji. 3 Ure imaridorewu buredo, icare ei pobedu ere turawuje pobo kae, icare Filipere nowu eunuco ao pegodo tu je. 3 Ere tudawuje pobo piji kuri je dukejere icare Pao o Aroe Pemegarewu ure tugeragu Filipe ji pi tuku toro eunuco joku piji. Icare nowu eunuco uture todobiji tadawaraji, tuiegare kuricigo tabo. 4 Du tonajire Filipe rekodudodure Azoto kae. Icare uture toro kujebiji, ure Pao bataru kogado bakurireuge eiamedu tada, jii taregodui Cesaréia moto kae du kae.
. Saulo meartorui Pagimejera bataru jidu. 1Du tonajire icare Saulore akedo pudui tuwo Pagimejerare jorduwadowuge epagududo tuwo ewido. Du kodi icare uture sacerdotedoge eimejera ae. 2Makore ji bapera bogai tuduwo Damasco bakurirewu kejewu judeudoge ere tudo pui tumagowo Pao o baperaji tadawu baidoge eiere sinagogadoge cedu etae. Aidure tuwo meartorureuge ime areme eiamedu reko ekera kogu tabo, toro Jerusalém kae. 3Boekarema, kodure awaraji du tonaji, puredu tu Damasco bakurireuji, icare, aregodure baru pijiwu ia urugureboe rakarewu ure taiado apo pi tuku je. 4Emarema, buture moto kae tuku. Icare meardure ia boe emago ji akore ji Saulo, Saulo, kodiba akonare ii awo iwido? 5Icare Saulo akore ji Ikimejera, ioguduba akiba? Icare Pagimejera akore ji Jesus nure imi dure are aiagu iwido. Boe pegareure, ai awure to meriri oto todu rema. 6Icare amagadure tubagudu koia, icare akore Ikimejera, inoba akaidure irowo? Icare Pagimejera akore ji Aragojedo, awo aremo bakurireuto, dukejere boe emagomode ai inoba aromode duji. 7Boekarema, uture apowuge epagudu rakaguragare, eemeradure makoji, mare eerdukare boeji. 8Du kejere icare Saulo ure turagojedo moto piji, ure tuioku jado, mare jordukare boeji. 9Du kodire icare uture apowuge ere tugeragu ieraji du apore ere turemo Damasco bakurireuto, du tadare mugure merire pobe ma awu metuia bokware jordukai, okwagekai, kudukai boece dutabo. 
Ananias ure Saulo ao pegodo. 1 Boekimorema, ia meartorurewu imedu iei Ananaias cedu mugure Damasco tada. Pagimejera makore ji unuiao tada, akore Ananias, Ananias. Akore Ikimejera, imireo. 1 Icare Pagimejera akore ji Aragojedo, atudo toro ia awara iei jetororewu cedu kae, icare anorare ia Tarso pijiwu imedu iei Saulo cedu bogai, Judas uwai tada. Unure togwa kurido. 1 Du tonajire nowu Saulo jordure tunuiao tada ia imedu iei Ananias cedu ui turemo tuwo tugera bu tuwugeje tuiorduwo pugejeduji. 1 Icare Ananias akore pagimejeraji Ikimejera, makareuge emagore iwiegai awu imedu jiboeji. Uie ure turo pegado meartorure aiwugei, Jerusalém tada duji. 1 Woerema ure bapera arego sacerdotedoge eiemejerage ekera piji tuwo tugeragu meartorure aiwuge eiameduji. 1 Mare Pagimejera akore ji Atudo toro ae, paga karega, ire nowu imedu tawuje tuwo itagaru reko boe eiamedu boe etae, boe eimejerage eegai, Israeldoge eegai jamedu. 1 Imode udo boe pa uie turugadu boewo togorido igoia duji. 1 Du kodi icare Ananias uture, ure turemo nowu baito, ure tugera bu ao keje, akore Iwie Saulo, Pagimejera Jesus ure towadudo awaraji aegaidu, ure itudo mato akae, aeku jadoduwo pugeje, akaroe okorobaduwo Aroe Pemegarewu tabodu bogai. 1 Du keje kuri je, iaboe ui nono kare ewodoredu buture joku piji, dutabore icare jordure pugeje. Ure turagojedo taci je, icare ao pegododure. 1 Du keje okwagere, icare rakare pugeje. Mugure nowu Pagimejerare jorduwadowuge ebo, nowu Damasco keje meri makakare. 
Saulo uwadodae boetojiwu Damasco kejedu. 2 Du tonajire kuri je uwadodure sinagogadoge ekao, akore boe ewiegai Pao Onaregeduie ure Jesus Cristo ceduji. 2 Meardure bataru jiwuge eiamedu boe eebogodure, egore Cewu onare meartorure Jesus jiwugei Jerusalém tada kanao? Aregodukana tuwo erego ekera kogu tabo toro sacerdotedoge eimejerage etae? 2 Saulorema, ure boe pa turo raka awadu iure, ure Damasco kejewu judeudoge epogurudo, tago awadui Jesusie Cristo rema. 2 Meri makakare dukeje icare judeudoge ere tudo pui, ere tumeardaedo tuwo bito. 2 Awu emeardae aregodure Saulo biaja kae. Emagerema eedure bakurirewu baiporo keje meriji boecoji, tuwo bito. 2 Mare meartorureuge ere tugeragu ji boecoji, ere rawuje nowu bakurirewu tori paru joki, metui kodo tada dutabo. 
Saulo maragodae Jerusalém tadadu. 2 Du pijire icare aregodure Jerusalemto. Aidure tuwo tumeduiado meartorureuge ebo, mare eiamedu boe epagudu nure ce, emeartorukare meartoruie Jesus jituji. 2 Du kodi icare Barnabé ure tugeragu ji pudabo, ure reko apostolodoge etae, readodure ewiegai jorduie Pagimejera ji awara keje, pagimejera makoe ji, uie Jesus akaru kogado taidu raka tabo Damasco tada duji. 2 Du otobijire icare, Saulo mugure ebo, tui tudawuje Jerusalém piji, tui turemo to pugeje, tui Pao akaru kogado tubagudu bokwa tabo. 2 Makore Grécia kejewu judeudogei jamedu, awugerema etaidure tuwo bito. 3 Icare meartorurewu umanamage ere boe pa, dukejere icare eture apo jii Cesaréia kae, dupijire ere utudo toro Tarso bakurirewu kae. 3 Nowu du kodi Pao o Igreja butugugodure Judéia o moto jamedu keje, Samaria keje. Ricodure tumeardu kurii Pao jitu tabo. Aroe Pemegarewu koiare ure eidodudo. 
Pedro maragodui Lida kejedu. 3 Pedro meru merure boe jameduji, bakurirewu jameduji, ure turawuje Lida kejewu meartorureuge etae jamedu. 3 Nonore jordure ia imedu iei Enéias cedu, du padu pagare tuba keje jii jorure ikera awubodure pobe ma jewu metuia bokware ikera awobowuto padu pagai tuba kejeduji, ukare tubogora inogido kodi. 3 Icare Pedro akore ji Enéias, Jesus Cristo koiare ure apemegago. Aragojedo, akera pemegado apaji. Kuri je ure turagojedo taci je. 3 Icare Lida kejewuge eiamedu boe, Saron kejewuge eiamedu boe eerdure ji, du kodi icare emeartorure Pagimejera ji. 
Ia aredu jewodui Jope kejedu. 3 Icare Jope bakurirewu tadare ia meartorurewu aredu iei Tabita cedu, mugure nono. Gregodoge ewadaru tabo iere Dorkas. Awu aredu pemegaguragare boe ji. Ure toroe maku maku du kuricigodo marenarue etai. 3 Boekimorema, nowu boe keje, kogodure, icare bire. Icare ere aimo dukeje, erudure apo bairia cobojewu kae. 3 Lida bakurirewu mugu puredure tu Jope bakurireuji. Du kodi icare Jope tadawu meartorureuge emeardure Pedro mugui Lida tadaduji. Icare ere imei pobedu etudo toro togwamaguduwo ji: - Mato cedae kuri je. 3 Icare Pedro ure turagojedo kuri je, icare uture ebo. Aregodure dukeje kuri je, ere reko cobojiwu bairiato. Ukoge bire pijiwu areme eiamedu boe ere tubodo Pedro apo, icare etoragudure tuiamedu tabo, ere jordudo nowu Dorkare tugera pemegado pudaewu eroia boarewu boe, ia tugudae makareuji. 4 Icare Pedrore eiamedu jeebu baawadu kae, dukejere icare ure tubujodo moto keje, okwamagudure Pao ji. Du kejere ure tugirimi nowu bireudo ae, dutabore akore Tabita, aragojedo! Icare ure tuioku jado, jordure Pedro ji, icare ure tumugudo. 4 Icare Pedro ure tugera raido iera kae, ure turagojedo. Icare makore tuwiemage ewogai, nowu ukoge bokwareuge ewogai jamedu, ure maku etai jewodu tabo. 4 Awu akaru ure tumaedo Jope jameduji, du kodi icare makareuge emeartorure Pao ji. 4 Pedro mugure Jope tada meri makaguragare, ia ure barege ewiri pemegadowu imedu iei Simão cedu uwai tada. 
Judeukare emawu meartorure Pagimejera ji boetojiwu ia tugobaigarege eimejera iei Cornlio cedu. 1Nowu du kodi ia imedu iei Cornélio cedu, mugure Cesaréia keje, duwure ia Itália pijiwu tugobaigarege eimejera nure ema, 2Rore nono Pao aidu reore. Meartorure Pao ji tuwobe eiamedu tabo. Ure toroe maku makudu kuricigodo marenarue etai, okwamagudure jii je Pao ji. 3Ia meri keje, meri jogodu tabo, awu imedu jordu awadure ia Pao o tupai tuburedo pudui duji, akoi: - Cornélio, Cornélio. Oino pudui duji. 4Icare Cornélio ure tuioku kidudo ji tubagudui ce dutabo, akore Kaboba, Ikimejera? Nowu Pao o tupa akore Akogwamagudure bogaiboe, are maku marenarue etaiboe, aregodure Pao jekai du kodire biapagare ai. 5Du kodire amode ia ime etudo Jope bakurirewu kae, emagowo ia imedu iere Simão cedu bogai, du ie bio Pedro rema, utuwo mato. 6Emare mugure ia ure barege ewiri pemegadowu imedu iei Simão cedu uwai tada. Uwai mugure pobo maerewu okwai. 7Icare Pao o tupa uture pijidu kejere, makore tudugarege ei pobedu ewogai, makore ia tugobaigare mugure pudabowu, meartorure Pao jiwu bogai. 8Icare readodure ewiegai tuiordure jiboe jamedu boeji, icare ure etudo Jope bakurirewu kae. 
Pedro jordure jiboe. 9Nowu meri rekodaji, emeru kimoi puredu tu nowu bakurirewu jitu tonaji, meri pagaia keje, Pedro ruture bai ao boarewu kae tuwo togwa kurido. 1 Icare uke boire ji, icare aidure togwagewo. Mare ere uke pemegado du tonaji, ure tunuiao pemegado taci je. 1 Icare jordure barui tuiado duji, iaboe ure nono ia aroia kurirewu ui turawuje baru piji moto kae, oto kogure pobe puibiji duji. 1 Nowu aroia tadare barege eiamedu, kiege eiamedu, awague eiamedu meture tada. 1 Icare iaboe emagore ji Pedro, aragojedo, awo bito, awo kowuje. 1 Icare Pedro akore Umodukare ino, Ikimejera! Ikare boe pegarewu kowuje jii je rugadu. 1 Icare nowu boe emago akore ji pugeje Amago pega kaba Paore pemegado boeji, akagokaba pegaie. 1 Awu inodure tuguwo pobe pugeje. Du kejere nowu aroia kurirewu todure baruto pugeje. 1 Pedrore tumeardaedo nowu jordure jiboeji, kabobao? Du tonajire icare nowu Corneliore etudo torowu ime eragojere baiporo keje tuiemarui Simão uwai bogai. 1 Ere tugera to baiporoji, enorare boe ji Simão iei Pedro cedu mugu rakuduie nono du bogai. 1 Pedro meardu nure tuiordure jiboeji du tonajire icare Aroe Pemegarewu akore ji Ica, imei pobe ma jewu metuia bokwaredu eemaru nure awogai, duwuge emugure nono. 2 Aragojedo, arawuje, atudo ebo apagudu bokwa tabo, inure etudo mato awogai du kodi. 2 Icare Pedrore turawuje, jordure nowu imei, icare akore ei Imireo. Taemarure bogaiwu imireo. Kaboba bogaiba taro oino? 2 Icare egore Tugobaigarege eimejera Cornélio, imedu pemegarewu, meartorure Pao jiwu, duwure judeudoge eiamedu jordu pemegare ji, emare jordure Pao ia o tupaji, duwure akore ji makoiagu awogai, mearduwo awadaruji. 2 Icare Pedro makore ei ewo turemo. Icare ure emugudo tuwai tada, enuduwo nono. Barogwatore icare uture ebo, ia Jope kejewu uwiemage ebo jamedu. 
Pedro rakojei Cesaréia kejedu. 2 Nowu meri rekodajire icare etaregodure Cesaréia kae. Nowu Cornélio upaga nure ewogai. Makore tuwobei, makore tumeardu kurire jiwu tumedagei, ure ewie, du kodire emugure uwai tada tubaga tabo ewogai. 2 Pedrore tuiagu turemo dukejere Cornélio ure tudawuje tuwo tugeragu ji, icare ure tubujodo Pedro bure paru tuwo tubujodo ji. 2 Boekimorema, Pedrore rakojedo taci je, akore ji Pao Kurirewu karega ure imi, imedu nure imi jamedu, aragojedo. 2 Icare, makoi jitu tabore icare, Pedrore turemo uwaito, jordure boe makareuge eedui nonodu ji, akore ei 2 Taerduware ukae turugadu ia judeu uwo tumeduiado ia moto tuginoiwu pijiwu imeduji, iarema uwo turemo uwaito, macare Paore iorduwado ukae turugadu cewo iaboe iaboe ewarigu cebiji. 2 Du kodire itaregodure mato kuri je, boe emagore iwogai dukeje. Kode, kodiba tagagoino iwogai? 3 Icare Cornélio akore ji Merire pobe puibiji duotodaire, imugure iwai tada imagoi Pao jitu tabo, meri jogodu tabo, du tonajire icare ia aroia kigadurewu meture jiwu imedu ure towadudo iegai, akore ii 3 Cornélio, akogwamagudure bogaiboe aregodure Pao ae, Pao biabuture are maku marenarue etaiboe bukeje. 3 Du kodi icare amode iaboe etudo Jope bakurirewu kae, makowo ia Simão iei Pedro cedu bogai, utuwo mato. Mugure ia barege ewiri pemegadowu imedu uwai tada, pobo maerewu okwai. 3 Du kodi icare ire boedo tumagowo awogai kuri je, atuwo mato, icare iegarere atui mato duji. Oinore icare, cegireo cedui pui Pao jekai, cemearduwo Paore amagodo cewiegaiboe jamedu boeji. 3 Icare Pedrore tuwadaru parudo, akore Boe jokodu iorduware Pao ukae iaboe iaboe kurido iaboe biegado pugori duji. 3 Mare boe eeda jamedu boe keje aidu pemegare meartorure jiwugei, ro pemegareuge eiamedu boeji. 3 Paore tuwadaru maku Israeldoge etae, ure boe pemegarewu, boe butugurewu readodudo ewiegai Jesus Cristo okwabiji, dure boe eiamedu boe eimejera nure ema. 3 Taerduware awu jamedu boe ui tudowuje Judéia keje, tui paru tugu Galiléia piji, João o boe etaimodu rekodaji. 3 Taerduware Paoi Jesus Nazaré kejewu kurido Aroe Pemegarewu tabo, turo raka tabo duji, dukoiare ro pemegare, ure Aroe pegarewu meture tadawuge epemegago, Pao mugure apo dukoia. 3 Cegire ceerdure, cereadodure, ure towuje Judéia keje boeji, Jerusalém tada boeji. Du kejere ere bito, ere tugu i padui pugajejedu keje. 4 Mare Paore jewodudo meri pobe ma jewu metuia bokware dukeje, ure udo towadudo. 4 Mare eiamedu eegai karega, mare tu Pao aidure jiwuge eegai, ceegai, duwuge cenogwagere apo, cegudure apo, jewoduredu rekodaji. 4 Ure cemagodo tuwadaruji boe etae, ure cereadodu pemegado Pudumie Paore jereuge, bireuge eimejerado Pudumi duji. 4 Jire profetadoge eiamedu emagore meartorumode jiwuge eiamedu boe ero pegarewu okwadodumoduie ie tabo. 4 Boekarema, Pedro akoinodu tonaji, Aroe Pemegarewu ure turawuje meardure bataru pemegarewu jiwuge eiamedu boe ewugeje. 4 Aregodure Pedro apowu meartorurewu judeudoge eebogodu kuricigore tuiordui Aroe Pemegarewu o boe pemegarewu ui turorido biri kadodukareuge ewugeje jamedu jituji. 4 Emeardure emagoi ia boe ewadaru tuginoiwu jituji, ei Pao kurido duji. 4 Icare Pedro akore Umodukana turugadu awuge etao pegododuwo? Awurema karega, Aroe Pemegarewu makudure etai ui nono makudure cenai du reore. 4 Icare ure boedo etao pegodo Jesus Cristo ie tabo. Du kodi icare enogwamagudure ji emuguwo pudabo biegatu kimo. 

Pedro ui tuwiemage Jerusalém kejewuge edo boe pa turo oinoduji. 1Du kejere icare apostolodoge, Judéia kejewu meartorureuge emeardure biri kadodukareuge ei tugeragu Pao bataruji jamedu duji. 2Du Kodi icare Pedro ruture Jerusalémto, dukejere icare enogituware ji. 3Egore: - Kodiba are aremo biri kadodukareuge ewaito, icare, akogwagere ebo? 4Macare Pedro readodure ewiegai ure tudowuje jamedu boeji, tagoi oino dutabo: - 5Inogwamagudu nure Pao ji Jope bakurirewu tada, icare ire ido ikinoi, dutabore iordure aroeji: iaboe ui nono aroia kurirewu reore, oto kogure pobe puibiji, ure tudawuje baru piji puredu tu ii. 6Itaiwo birigodure ji, icare iordu awadure barege, awague, kiege barege, emedui tada duji. 7Icare imeardure ia boe emagoi iwiegai oino duji Pedro, aragojedo awo bito, awo kowuje. 8Imirema, inagore umodukare ino, Ikimejera, iaboe iaboe pegarewu ukare turemo iiagi jii je. 9Icare cewu boe emago akore iwiegai baru piji pugeje, akore amagokaba Paore pemegado boeji akagokaba pegaie. 1 Awu inodu ure tudowuje pobe ma jewu metuia bokware, dukejere jamedu boe todure baruto pugeje. 1 Du kejere icare ia ime ei pobe ma jewu metuia bokwaredu etaregodure nowu imugure tadawu bai kae, duwugere boere etudo iwogai Cesaréia piji. 1 Boekimorema, Aroe Pemegarewu akore ii ikoduwo ebo ipagudu bokwa tabo. Awu cewiemage ei ikera awubodure mito taci jedu ekodure itabo jamedu. Icare cere ceremo Cornélio uwaito. 1 Emare icare readodure cewiegai tuiorduie ia Pao o tupa ui towadudo tuiegai akoi pudui oinodu jituji amode iaboe etudo Jope bakurirewu kae tumagowo Simão iei Pedro cedu bogai. 1 Emare makomode ai bakaru pemegareuji dukoiare amode akinorudo, awobe eiamedu tabo. 1 Icare ire iwadaru paru tawuje du tonajire kuri je Aroe Pemegarewu ure turawuje ewugeje ure nono ure turawuje pawugeje marigu du reore. 1 Du tabore icare iwiabuture Pagimejera akoino dukeje joãore boe etao pegodo pobo tabo, tagirema tagao pegododumode Aroe Pemegarewu tabo. 1 Kode makudure meartorure jiwuge cenaiwu Pao o boe pemegarewu mitodu makudure etai jamedu ma, ioguduba imiba iwo ituu Pao Aroe Eimejera aidu kuda? 1 Emeardure awu bataru jitu kejere icare emago bokware ji pugeje, ere Pao jekaredo, egore Kode, biri kadodukareuge etai jamedu Paore ero pegarewu kiarigodae maku etai, etaregoduwo boe eerewo kae. 
Antioquia tadawu Pao uwobe eparu ui tudowujedu. 1 Du tonajire nowu ure taodo boe jamedu boe kaowuge, cewu brae etonare pudui boe keje, Estêvão o meri keje, etaregodure Fenícia kae, Chipre kae, Antioquia kae, tui Pao bataru kogado tu judeudoge ewiegai dutabo. 2 Mare ia Chipre kejewuge, ia Cirene kejewuge, enogore ekaodu, etaregodui Antioquia kae dukeje, emagore gregodoge ei jamedu, ere Pagimejera o bakaru kogado ewiegai jamedu. 2 Pagimejera mugure ebo du kodire icare boe makareuge emeartorure, ere tugirimi Pao ae. 2 Awu boe jamedu boe akaru aregodure Jerusalém tadawu meartorureuge ewiegai. Du kodire ere Barnabé utudo Antioquia kae. 2 Aregodure toro dukejere jekarere tumeardui Pao o boe pemegarewu jitu koia, icare makore ei emugu kiduwo Pao apo, turo raka tabo. 2 Paga karega, emare imedu pemegarewu rema, meartoru kuricigore, Aroe Pemegarewu mugure apo. Du kodire ia boe makareuge ere tumeduiado Paoce. 2 Kuri je dukeje icare Barnabé uture toro Tarso kae, tuiemaruwo Saulo bogai, icare jordure ji, ure reko Antioquia kae. 2 Joru mito tu jedu oto kae, etu eture meartorureuge ere tudo puiwo kae tu tu tu je, ere makaguragareuge eerduwado. Du kodire Antioquia kejere nowu meartorure Cristo jiwuge eiere cristãodoge oino boetoji. 2 Nowu kodiboe keje ia profetadoge ere turawuje Jerusalém piji Antioquia kae. 2 Ia emage ui mito tu jedu iei Agabo cedu, ure turagojedo, icare Aroe Pemegarewu koiare readodure ia boe eke boi moduie boe ji du kuricigomode moto jamedu boe keje. Boekimorema, awu boe eke boi aregodure nowu Cláudio brae eimejera kurireui pudumi du tonaji. 2 Du kodi icare Antioquia kejeu meartorureuge etaidure tuwo tugera braredo, tuwo toroe maku Judéia kejewu tumanamage etai, tu tu, turoia reore. 3 Icare erore oino rugadu ere maku toro Barnabe, Saulo mage ekera tabo. 

Herodes onare Pao uwobei, ure Tiago bito. 1Nowu joru mitoduji, brae eimejera Herodes ure tudugarege edo ia meartorureuge eiemejerage ekera gogudo turoreruwo ei. 2Du kodire ure João umana iei Tiago cedu bito toriga rairewu tabo. 
Pedro tugudure baicoreuto dupijire Paore inorudo. 3Icare nowu Herodes ure boe pa judeudoge etaiduie awu ro oinodu jitu duji, du kodire ure tudugarege edo Pedro ieragogudo jamedu. Awu inodu ure tudowuje nowu judeudoge ere amirewu iogoae metukare tadawu kowuje jiwu meriji. 4Icare ure tudugarege edo iera gogudo, edo tugu baicoreuto. Ure tugobaigarege ei pobedu jetu nono eetuwo ji, rekodu kawo. Aidure tuwo boe eerdudo ji, nowu Páscoa rekodaji. 5Icare Pedro meture baicorewu tada, du tonajire icare Pao uwobe enogwamagudu nure Pao ji jii je Pedro paru tabo. 6Boekarema, Herodes uiagu boe eerdudo jiwu meri otodaiwu boeco tada, Pedro unudu nure baicorewu tada, ia tugobaigarege ei pobedu etoiadoda, iera gogure meriri ikui pobe dutabo. Ia tugobaigarege eedure baiporo keje taiwo tabo ji. 7Boekimorema, Pao Aroe Eimejera ia o tupare ure towadudo. Kuri je boeragudure nowu bai otoji krk! Icare nowu tupare amagadudo Pedro meto, icare ure jetadudo, akore ji Aragojedo kuri je. Icare nowu meriri iku buture iera piji kuri tai je. 8Icare nowu tupa akore ji Akudawu tugu ai, awurekea kejewu tugu awurekoto. Icare rore ino rugadu. Icare nowu tupa akore ji pugeje Akudawu aroia bai tugu ai, ako itabo. 9Pedrore tudawuje, uture rekodaji tuiorduwakai boe jokoduie kodi karega; meardaere tunuiaoie ure duji. 1 Ekodure boetojiwu tugobaigarege ekori, rekodajiwuge ekori jamedu. Du kejere etaregodure bakurirewu okwaiwu baiporo meriri kurirewu kae, ure tuiado taobiji, icare ere pagado kajeje taci, eture puapo nowu bakurirewu kejewu ia awaraji, dukeje icare kuri je nowu Pao o tupa okware pi tuku je. 1 Du kejere icare Pedrore boe pa, icare akore Icare iordure boe jokoduie Pao koiaie ure to tupa arego iwogai tuwo ikinorudo Herodes iera piji, judeudoge epagare bogaiboe jamedu boe piji jamedu. 1 Ure tumeardaedo dukejere icare uture João Marcos uce Maria uwai kae, nonore makareuge ere tudo pui tumagowo Pao ji. 1 Ure tugera to baiporoji, icare maragodure nonowu ia aredu iei Rosa cedu, uture jice tumearduwo ioguduba ba? 1 Icare meardui Pedro mako jitu koia, ukare baiporo jado tuiegare koia, mare rekodure tuibagi toro baito tureadoduwo tumedage ewiegai Pedro rakojeie baiporo keje duji. 1 Egore ji Akaora bai baire? Akore ei pugeje ema rugaduie, ema rugaduie. Icare egore O Tupamode. 1 Du tonajire icare Pedrore tugera to to baiporoji pugeje. Boe oto kejere icare ere baiporo jado, eerdure ji, icare erore poku, tori buture eiagi. 1 Icare ure tugera onado ei emago kaiagu, icare readodure ei Pao Kurirewu ui tuginorudo baicorewu pijiduji. Icare akore Tamode Tiago bie, tamode pawiemage ewie. Du kejere ure tudawuje nowu piji, uture ia boe eeda kae. 1 Barogwatore icare tugobaigaegere tumorora amagadure du kuricigodo nowu ure tudowuje Pedro jitu koia. 1 Herodes jemarure bogai, jordukare ji, du kodire boedo tugogado nowu tugobaigaregei, icare ure edo ewido. Boe raikare dukejere icare Herodes ure tudawuje nowu Judéia moto piji, nowu Cesaréia kae, icare rakojere nono. 
Herodes bi. 2 Herodes rugodu nure nowu Tiro, Sidnia kejewugei. Awugerema emagore pui, dukejere eture ae, icare enogwamagudure ia utugare iei Blasto ceduji makowo ji, butuguguduwo pudui (Paga karega, awu Blastore etaidure jiwu boe eke maku maku etai). 2 Icare makore jiwu merijire icare Herodes ure brae eimejera epa aroia meture pudui dutabore ure tumugudo ture tugogado boe ji kejewu muga keje, dupijire makore ewiegai. 2 Icare boere tugera to pui, egore Ia aroe eimejerare akoino! 2 Nowu inodu keje kuri je Pao o tupa ure okorido, ukare Pao jekaredo dukoia. Icare ate ere kodu kowuje, icare bire. 
Barnabé, Paulo mage ere tugirimi Antioquia kae. 2 Du tonajire Pao bataru itodure, ure tumaedo tu tu tugori. 2 Barnabá, Paulo mage ere tumaragodae akedudo Jerusalém keje, dukejere icare ere tugirimi Antioquia kae pugeje. Ere João iei Marcos cedu ko pudabo. 

Barnabé mare Paulo emeru boetojiwu. 1Antioquia tadawu Pao uwobe etada profetadogere, jorduwareugere jamedu. Ia emage reo Barnabé Simão iei Corewu cedu, Lúcio Cirene pijiwu, Manam cewu Herodes metuia tugodui puregodajidu kimoboe keje, mare Saulo. 2Ia meri keje, awuge ere todorogado pudui, dukejere ere Pao jora ko, dutabore icare Aroe Pemegarewu makore ei, akore Tamode Barnabé mare Saulo etawuje inai emaragoduwo itaidure jiboe keje. 3Du kejere icare, ei todorogado pudui dukejere, ere togwakurido eparu tabo, icare ere tugera bu ewugeje, dukejere ere etudo. 4Du koiare Aroe Pemegarewu koiare ure etudo, dutabore eture bakurirewu mugui pobo maerewu okwai du iere Seléucia cedu kae. Du pijire eture ika kurirewu tabo ia pobo aiare moto tabowu iei Chipre cedu kae. 5Etaregodure Salamina bakurireuto dukejere ere Pao bataru kogado nono judeudoge ere tudo pui tumagowo Pao bataru jiwu baidoge etada. João (Marcos) kodure ebo tuwo tugera braredo ei. 6Du kejere emerure jii je, nowu pobo aiare moto tabowu kajeje jii etaregodure Pafos bakurireuto, du tadare eerdure ia judeu iei Barjesu ceduji, duwure boe eekuri pagado turo tuginoiwu tabo, profeta pagarewu nure ema. 7Mugure brae eimejera pemegarewu iei Sérgio Paulo cedu apo. Awu brae eimejera makore Barnabé mare Saulo ewogai, aidure tumearduwo Pao bataruji kodi. 8Icare nowu profeta paga pagarewu, du iere jamedu Elimas cedu, ure tonado ei, aidure tuwo nowu brae eimejera meartoru kado Pao ji. 9Du kodi icare Saulo, du iere Paulo, Aroe Pemegarewu mugui apo dukoia, ure tuioku kidudo ji, akore 1 Aroe pegarewu onaregedu, ure boe eekuri pagadowu, batararodurewu, onare boe jetororewu jiwu imedu, anure Pao Aroe Eimejera utawara jetororewu meki mekido. 1 Ica, oinonore icare iera butumode awugeje, dukoiare aeku bokwamode. Aerdumodukare meri jokuji jii boe emagomode ai pugeje du kae. Kuri je dukejere icare boeco buture joki, icare merure, ure taiado bai bai bai, jemarure ioguduba umode tugera maku pudai du bogai. 1 Nowu brae eiemejera tuiordui nowu Saulo ro rakarewu jitu kejere icare, meartorure Pao ji, jeebogodu kuricigore Paulo makore jiboeji. 
Paulo uwadodae Antioquia bakurirewu mugui Pisídia kejewu keje. 1 Du kejere icare Paulo uture tumedage ebo ika kurirewu tabo nowu Pafos bakurirewu piji, etaregodure Perge bakurirewu mugui Panfília moto kejewu kae. Nonore icare cewu João Marcos uture epiji, ure tugirimi Jerusalemto pugeje. 1 Ekodure toro Perge bakurirewu kori toro Antioquia bakurirewu mugure Pisídia moto kejewu kae. Du kejere icare ere turemo judeudoge ere tudo pui tumagowo Pao bataruji tadawu baito, icare ere tumugudo. 1 Du kejere boe emagore profetadoge eno baperaji, emagore boe eroiagudu padui bapera keje duji; dukejere nowu judeudoge ewai tadawu eimejerage emagore Saulo, Barnabé ewogai, egore Cemanamage, tagaidure tamagowo iaboeji boe ewiegai dukeje, tamagodo. 1 Icare Paulore turagojedo, ure tugana aogado boe etae, akore Israeldoge, meartorure Pao jiwuge tagi, tawiapagado. 1 Israel uwobe eno Aroe Eimejera ure tugeragu paomagei pudae, ure eidodudo, emugui Egito kejedu tonaji, dupijire ure etawuje tugana rakarewu tabo. 1 Jorui 40 du tonaji, ure enogwagedo ia kugaru awadure jiwu moto keje. 1 Du kejere ure Canaã moto kejewu boe etuwobe makareuge eeda kedodo, icare ure nowu moto pedo etai jorui 45 du tonaji. 2 Du kejere ure jeture eiwuge emagu etai jii Samuel aregodure du kae. 2 Du kejere icare enogwamagudure ia boe eimejera kurirewu bogai pudai. Du kejere icare Paore Saul, Cis onaregedu, Benjamim uwobe, maku etai jorui 40 du tonaji. 2 Du kejere Paore Saul pijido, ure eimejera Davi maku etai, du jire Pao akore iordure Jessé onaregedu Davi ji, itaidure jiwu imedu duwu romode itaidure jiboe jamedu boeji. 2 Rekodajiwuge epijire Paore nowu ure boe einorudowu Jesus tawuje epiji uwo nono profetadoge emagore marigudu du reore. 2 Nowu Jesus aregodu otodaire, Joãore boe eedorodowu boe etaimodu kogado, nowu Israel uwobe eiamedu boe ewiegai. 2 Emare, tui tumaragodae akedudo du tonajire akore cewu tameardaere jiwu imedu, imi karega, mare iregodajire icare ia ikare irugadu iwo bure tadawu iku kiwujewu aregodumode. 2 Iwiemage, Abraão ore tagi, meartorure Pao jiwugere tagi, pagaire awu umode paginorudowu bakaru rojaidodure. 2 Paga karega, Jerusalém tadawuge mare eimejerage eerduwakare Jesus ji, ere tugogado ji, ere bito, dutabore ere tumagore baperaji Sábado meri jiwu profetadoge ewadaru ere towuje. 2 Enogwamagudure Pilato ji uwo bito, eerdukare ro pegareuji kodi karega. 2 Icare ere bapera atugododure taboboe jamedu towuje, dukejere ere tawuje i padui pugajejedu piji icare ere tugu aroe eiaoto. 3 Macare Pao Aroe Eimejera ure jewodudo bireuge epiji. 3 Icare cewu ruture apo Galiléia piji Jerusalém kaewuge eerdure ji meri makaguragare du tonaji, duwugere ereadodure boe ewiegai. 3 Cereadodu nure tawiegai Pao makore paedogamege eiboeji. 3 Ure tumagore eiboe towuje etore ceegai, ure Jesus rakojedo ure nono bapera atugododure Pao roia tabodu reore itonaregedu nure aki, awuji ire atowuje. 3 Paore tonaregedu jewodudo bireuge epiji ukawo tugirimi tubegagoduwo, ure nono ako reore imode imagore Davi jiwu ino boe pemegarewu maku tagai. 3 Davi mitodu ia boe keje akore amodukare atugare pemegarewu kodu pegadodudo. 3 Aró, kode, Davi rore nono Pao ui turoiagudu reore dukejere bire. Tugudure mototo puredu tu taomagei, icare kodu pegagodure. 3 Mare cewu Paore jewodudo biereuge epijiwu kodu pegagodukare. 3 Du kodire, iwiemage, taerduwado koiaie cereadodu nure tawiegai boe ero pegarewu akedumode duji. 3 Emare ure meartorure jiwuge eiamedu boe epemegago, mare Moisés boe eroiagudodu koia karega. 4 Icare tameardu awadudo tai cewu profetadoge emagore jiboe butukawo tawugeje. 4 Nowu profetadoge egore ure boe epijidowuge tagi, tameardu awadudo tai, tadugu tai, tabagudu kuricigodo. Paga karega, imode iro kurirewu tuginoiwu towuje taegai, du jire tameartorumodukare ji, iaboe ereadodumode tawiegai dukeje. 4 Du keje icare, ere tudawuje du tonajire icare enogwamagudure ei emagowo pudai pugeje aregodumode pugejewu Sábado meriji. 4 Nowu ere tudo pui dukejere icare, judeudoge makareuge, judeukare emawu meartorurewu makareuge eture Paulo, Barnabé mage ebo, duwugere emago emagore ei ekidawo tumugui Pao apo jii je. 4 Nowu Sábado rekodajiwu meriji icare nowu bakurirewu tadawuge eiamedu etaregodure tumearduwo Pao bataruji. 4 Icare judeudoge tuiordui nowu boe makareugei dukoiare, ekorire ei, emago pegare Paulo makore jiboeji. 4 Du kodi icare Paulo mare Barnabé emagore ei tumago raka tabo, egore Tagaire Pao bataru kogadodumode tagai boetoji, macare tanure pijido, du kodi icare cemode cemegido judeukare emawuege etai. 4 Paga karega, oinore Pao akore ire atawuje awo boe eno moto tuginoiwu kejewuge erugudo, iwo moto kejewuge eiamedu boe einorudo. 4 Awu bataru koiare ure jedukare emawuge eegare kuricigodo, duwuge ere Pao bataru kurido. Icare ere turugadu tuwo tumagu Pao ai, duwugere emeartorure ji. 4 Du tabore icare Pao bataru ure taodo nowu moto jamedu joki. 5 Macare nowu judeudoge ere nowu bakurirewu tadawu ia areme kurireuge edo brae eimejerage erugo Paulo ji, Barnabe ji, icare ere etudo nowu to moto piji. 5 Icare nowuge ei pobedu ere tuwureko tadawu moto urugudu jukodo ei. Ere tudawuje nowu piji, icare eture Icônio kae. 5 Meartorureuge rema eegare kuricigore Aroe Pemegareuji. 

Paulo mare Barnabé emugui Icônio kejedu. 1Paulo mare Barnabé etaregodure Icônio kae, dukejere icare ere turemo judeudoge ere tudo pui tadawu baito, nowu turo oino reore, du tadare icare ere Pao bataru kogado. Du kodi icare judeudoge makareuge, gregodoge makareuge emeartorure. 2Mare ia meartorukarewu judeudoge, ere judeukare emawuge erugo nowu meartorureugei. 3Du kodi karega, Paulo mare Barnabé emugu raire nono kimo, epagudu bokware, emeartorure Pao ji, Pao ierabrarere ewadaruji kodi, ure turo rakarewu to to nowu apostolodoge ekera tabo. 4Icare nowu bakurirewu tadawuge ere tugado puiato: iage ere tumegido judeudoge eiaogwai, iage ere tumegido apostolodoge eiaogwai. 5Macare ia judeudoge, ia judeukare emawuge ere turagojedo turugoduwo apostolodogei, tuwo tori to ei. 6Du keje icare Apostolodoge ere boe pa, du kodire eregodure Licaônia, Listre, Derbe bakurireuge ekae, oieiwu moto kae jamedu. 7Nonore icare ereadodure Pao o bakaru pemegareuji. 
Ure tudowuje Listra, Derbe bakurireuge etadaboe. 8Nowu Listra tadare ia imedu pogora pegarewu mugure tada, meru bokware jii boture dupiji jii oino du kae. 9Meardu nure Paulo bataruji tumugui nono dutabo, icare Paulore tuioku kidudo ji, jordure meartoruie tuwo tubemegado. 1 Du koiare ure tumago rakado ji, akore ji Aragojedo, aedorodo awure keje. Icare ure taredo taci je, icare merure. 1 Icare nowu boe makareuge, tuiordui Paulo ro oinoduji dukeje, ere tumago rakado, enoiogwarire Licaônia kejewuge ewadaru tabo, egore Ime ereorewu Aroe Eimejerage ere turawuje pagae! 1 Icare ere Barnabé iedo Zeusce, ere Paulo iedo Hermesce, paga karega, awu mako makore du kodi. 1 Icare ia Zeus bure joia imedu iei Propeleo cedu ure ia tapiradoge ime eerego mato, nowu bakurirewu baiporo kae, ure ekenawudo, ure edugodo tuwo ewido nowu Paulo mare Barnabé etai, tumeardui Aroe Eimejerageie ure emage, nowu boe eiamedu emeardaere oino jamedu. 1 Mare nowu apostolodoge ei pobedu, tui boe pa nowu oinodu jitu kejere, ere tugudae bowuje, ere taredo nowu makareuge etoiado. 1 Egore: - Ime, kodiba taro oino? Boe bimodeugere cegi jamedu tareore. Ica, cenogituwa nure tai tawo taedorodo, tawo tagirimi boe pegarewu piji, Pao jerewu kae, koiare ure baru to, ure awu moto to, ure pobo maerewu to, ure mugure jekeboe jamedu boe ure towuje jamedu. 1 Marigudu ure moto kejewu boe etawarado mitotu mitotu tu ereore. 1 Du kodi karega ure towadudo paiamedu jekai jii je, turo pemegarewu tabo, ure butaodoge ewududo pagai baru piji, ure boe pemegareudo pagai, ure page kuricigodo boe jameduji, ure pawabo jekare kuricigodo. 1 Mare rakare ei tukawo edo tapiradoge ewido, tukawo edo tubujodo tuiegai. 1 Macare ia Antioquia pijiwu, ia Icônio pijiwu judeudoge etaregodure, duwugere ere boe makareuge etaora pegado. Du kodi icare ere tori to Paulo ji, icare emeardaere tuie bito duji, du kodi icare ere tumugudo keje kororo, toro nowu bakurirewu baawadu kae. 2 Du kejere icare ure jorduwadowuge ere taiado apo. Icare ure turagojedo taci, ure turemo bakurireuto pugeje. Nowu rekodajiwu meri jire icare uture Barnabé apo toro Derbe bakurirewu kae. 2 Icare ereadodure Pao bataruji nowu Derbe kejewuge ewiegai, ere ture jorduwadowuge emagado nono. Du kejere icare ere tugirimi nowu piji, toro Listra, Icônio, Antioquia (Pisídia kejewu) bakurireuge etae. 2 Ere meartorureuge emeardu awadudo pudui tuwo tudurudo tumeartorui Pao jitu tabo. Egore ei uie turugadu pawo paremo Pao mugurewo kae pabagai boe ecebae makarewu kajeje dutabo. 2 Du kejere ere Pao bure jore kejewuge emugudo Igreja jamedu tada. Enogwamagudure Pao ji eparu tabo, tui todorogado pudui dutabo, tui togwa kurido dutabo. 2 Icare ere pagado Pisídia moto kajeje, etaregodure Panfília moto kae. 2 Ereadodure Pao bataruji Perge bakurirewu tada, dukejere ere turawuje Atália kae. 2 Du pijire icare ere taredo ika kurireuto, ekodure Antioquia (Sria kejewu) kae pugeje. Nowu bakurirewu pijire ere tudawuje marigudu tui tumagu Pao ai awu tumaragodae akedugoduredu kae. 2 Etaregodure nono dukeje, ere meartorureuge eto pui, icare ereadodure ewiegai Paoi turo kurirewu towuje etaiduji, ui judeukare emawuge emeartorudo tuwadaru jituji. 2 Icare emugu raire nono ebo. 

Judeudoge ei tuwiri kadodu jiboe. 1Icarema ure turawuje Jerusalém pijiwu ia ime emagore Pao uwobei, egore Tamodukare tawiri kado, Moisesre boe eroiagudo du reore ma, tamodukare taginorudo. Oinore egore ei. 2Icare Paulo mare Barnabé enogituwa kuricigore ei, mare ekare tuwudugugo Icare eiamedu etaidure tuwo Paulo mare Barnabé etudo toro Jerusalém kae, ia tuwiemage ebo, tunorawo apostolodogei, inoba umode duji. 3Icare ere tugimadudo nowu Pao uwobe epiji, icare ekodure toro Fenícia, Samaria kajejewu awaraji. Icare ereadodure Pao uwobe eiamedu ewiegai icai judeukare emawuge emeartoruie Pao jituji. Du koiare eiamedu jekare kuricigore. 
Apostolodoge eiamedu ere tudo pui Jerusalém tadadu. 4Icare etaregodure Jerusalémto. Nonore Pao uwobe, apostolodoge, Pao uwobe eimejerage ere tugeragu ei tuiegare tabo. Du kejere ereadodure ewiegai Pao rore puduiboe jamedu boeji. 5Macare iage, duwugere fariseudogere emage marigudu tumeartorure Pao jitu otodai, ere turagojedo, egore umoduie turugadu boewo judeukare emawuge ewiri kado jamedu, uwo nono Moisés ure boe eroiagudo du reore. 6Icare apostolodoge, mare nowu Pao uwobe ia eimejerage, ere tudo pui tumagowo nowu inoduji, inoba umode duji. 7Emago raire pui, dukejere icare Pedrore turagojedo, akore ei Iwiemage, taerduware jii paru pijie Paore tugeragu ii tabiji ireadoduwo tuwadaruji judeukare emawuge ewiegai ma, emeartoruwo ji. 8Emare jorduware ime ewaboji, dukoiare ure turodo nono tumeardu kurii ei du kodiwore, ure Aroe Pemegarewu maku etai, umagai maku pagai du reore. 9Aiwore ei taiwo magai pai du reore, ure ewabo pemegado emeartorure ji kodi. 1 Kode, kodiba tagomare Pao ji? Tare jorduwadowuge enoredudo paomage eroiwakare jiboe tabo, paroiwakare jiboe tabo, kodiba? 1 Pagire pameartorure paginorudoduie Pagimejera Jesus Cristo o boe pemegarewu koia duji. Oinore umode etai jamedu. 1 Eiamedu biapagare Pedro bataruji tumago bokwa tabo. Du keje icare ewiapagare Barnabé mare Paulo ereadodui tuwiegai Paoi tudowuje ekera tabo judeukare emawuge etaiwu turo pemegarewu kurirewu jameduji. 1 Emago akedu kejere icare, Tiago akore Iwiemage tawiapagado: 1 Oino maigodu Simão Pedro readodure pawiegai Pao aiwoi judeukare emawuge eiduji, tuwo tuwobedo emage. 1 Ica, awu inodu ure nono profetadoge ewadaru padui bapera kejedu reore: 1 Awu inodu otobiji imode ikirimi, imode Davi uwai buturewu rakojedo pugeje, imode uwai kobo rogu boe pemegado, imode rakojedo. 1 Ma, rakoje kimomodeu ime ekoduwo Aroe Eimejera bogai, boe emagore ikie bogai bukejewu boe epadui pumekejedu jamedu boe ekoduwo bogai jamedu. 1 Oinore Pao akore, duwure awu jamedu towuje, jorduware jamedu boeji jii paru piji (Am 9, s). 1 Du kodi icare imeardaere uie turugadu pakawo judeukare emawuge ei tugirimi Pao ae tuibagi pugejewu emorora amagadudo. 2 Imeardaere uie turugadu pawo bapera atugodo etai ekawo makudure aroe eimejerage pagareuge etaiwu barege ekodu kowuje, eerebari kawo, ekawo akere bitowu barege ekodu, eku, kowuje. Oino tu je. 2 Paga karega, padure bapera kejewu Moisés ure boe eroiagudodu makodu makodure Sábado jameduji bakurireuge eiamedu tada boe eiamedu padui pumekejedu ewiegai jii marigudu jii oino. 2 Du kodi icare apostolodoge, Pao uwobe eimejerage, Pao uwobe eiamedu boe eerdu pemegare tuwo ia ime etawuje tubiji, etuwo Paulo apo, Barnabé apo, Antioquia kae. Ere etawujewuge reo judas, iei Barsaba cedu, mare Silas, duwuge kurireugere emage tumedage etada. 
Jerusalém pijiwu boe eroiagudu. 2 Ere reko pudabowu bapera atugo reo: - Apostolodoge cegi, Pao uwobe eimejerage cegi, cegimadu nure judeukare emawu Antioquia tadawu, Sria tadawu, Cilícia tadawu cewiemage tagai. 2 Cemeardure boe egoi ia uture cebijiwuge ei tumago maere tai, tui tamorora amagadudo dutabo. Mare cegire cekare etudo tawogai. 2 Du kodi icare cere cedo pui, cere ia ime etawuje cebiji cewo etudo tawogai, cemeardu kurire jiwu Barnabé, Paulo mage ebo. 2 Duwuge ere tumagu tuwidoduwo Pagimejera Jesus Cristo ie koia. 2 Icare cere Judas mare Sila etudo ebo tawogai, duwuge ereadodumode nowu inoduji tawiegai. 2 Aroe Pemegarewu apore ceerdu pemegare cekawo tagoredudo iaboe iaboe tabo, mare awu inodu tabo tu je: 2 Tagogwagekawo makudure aroe eimejerage pagareuge etaiwu barege ekoduji, takawo akere bitowu barege ekodu, eku kowuje, tagera keadu kawo jamedu. Umode turugadu tawo inoduboe pijido. Cegimadu nure tawogai. 3 Du kejere icare nowugere tugimadudo epiji, icare eture toro Antioquia kae, torore icare ere Pao uwobe eto pui, icare ere bapera maku etai. 3 Emagore baperaji, dutabore eiamedu jekarere, icare emeardu awadure pudui pugeje. 3 Icare Judas, Silamage, duwugere profetadogere emage jamedu, emago awadure nowu Pao uwobei, tui eerduwado, tui emeardae awadudo pudui jamedu dutabo. 3 Meri makakare ei nono, dukejere Pao uwobe ere tugimadudo ebo pugeje, boe butugu tabo. Icare ere tugirimi tuibagi cewu ure tududo torowuge etae pugeje. 3 (Boekarema. Silas jordu pemegare tumuguwo nono, Judas rema ure tugirimi Jerusalém kae tuibagi). 3 Paulo mare Barnabé emugure Antioquia tada jamedu. Ere boe eerduwado, ere Pao bataru kogado ia tumedage makareuge ebo. 
Paulo mare Sila emeru rekodajiwu. 3 Meri makakare pugeje dukeje, Paulo makore Barnabe ji, akore Pawo pagirimi, paerduwo pawiemagei pugeje, nowu pare Pao bataru kogado tadawu bakurireuge eiamedu boe ekao. Paerduwo inoba ere, epemegare, iarema epegare du bogai. 3 Boekimorema, Barnabé aidure tuwo João iei Marcos cedu ko pudabo. 3 Paulorema meardaere boroie, paga karega, marigudu, emugui Panfília keje dukeje, João uturadu Paulo mare Barnabé epiji, ukare tugerabraredo ei emaragodae keje. 3 Du kodi icare Paulo, Barnabé emeardaekare pureore, icare ere tudo tuginoi. Icare Barnabé uture Chipre kae, ika kurirewu tabo, ure Marcos reko pudabo. 4 Paulorema ure Silas reko pudabo, icare Pao uwobe emagore Pao ji eparu tabo, icare uture jamedu. Merure Síria moto kae, Cilícia moto kae, tui Pao uwobe emeardu awadudo pudui dutabo. 

Paulore tumeduiado Timoteoce. 1Aregodure Derbe bakurirewu kae dukejere uture Listra bakurireuto. Nonore icare ia ure jorduwadowu iei Timóteo cedu mugure nono. Uce Judéia cristãorodo rema, uo Grécia kejeu rema. 2Awu imedu pemega remawu nure Listra, Icõnio kejewu Pao uwobe eegai. 3Du kodi icare Paulo aidure koduwo pudabo, mare ure biri kado jao, judeudoge eigoia, eiamedu jorduware uoie Grêcia kejewuie ure ema kodi. 4Ekodure kaewu bakurireuge etada ere boe eerduwado emeartoruwo apostolodoge mare Pao uwobe eimejerage ere boe eroiagudu Jerusalém tadaduji. 5Oinodu tabore Pao uwobe ere tubewudo tumeartoru tabo, ere cidodudo gu gu meri jameduji. 6Du kejere ere pagado Frígia moto kajeje, Galácia moto kajeje, mare ekodukare Asia moto kae, Aroe Pemegarewu aidukare kodi. 7Etaregodui Mísia moto kae dukeje, etaidure tugoduwo Bitínia moto kae, mare Pagimejera Jesus Utaroe Pemegarewu aidukare jamedu. 8Du kejere icare ere pagado goro goro tabo Mísia moto kajeje, icare ere turawuje Tróades bakurirewu padui pobo maerewu okwai du kae. 
Ere pagado Macedônia kae. 9Ia boeco jire Paulo unuiaore jordure ia Macedônia pijiwu imedu rakojei tuiegai, okwamagudi pudui duji, akore Amode pagado pobo maerewu okwa bakowu kae, amode akera braredo cei. 1 Awu unuiao akedu kejere icare akore cei cegoduwo toro Macedônia kae, ceerduware Pao makoi cewogai, cewo tuwadaru kogado nonowuge ewiegai duji kodi. 
Emugure Filipo bakurirewu tada. Lídia ure tumagu Pao ai. 1 Du kodi icare, nowu Tróade bakurirewu pijire icare cere cedaredo ika kurireuto, cegodure kuri toro Samotrácia kae, dupijire cegodure Necápoli kae. 1 Du pijire cegodure pugeje Macedônia kejewu kurire tumedage ekoriwu bakurirewu iei Filipo cedu kae. Awu Macedônia moto mugure Roma kejewuge ero kuda. Meri makakare cei nono. 1 Icare, nowu Sábado meriji, cere cedawuje nowu bakurirewu o baiporo piji toro pobo okwato, cemeardaere toroie pemegamode cenogwamaguduwo Pao ji kodi. Nonore icare cemugure, dutabore cereadodure ia areme etui pui nonodu biegai. 1 Ia emage ui mitodu, iei Lídia cedu, Tiatira bakurirewu pijiwudo, duwudore aroia akirodo tabo, pagudure Pao ji, biapaga nure cei, Paore uwabo jado biapaga pemegawo Paulo bataruji. 1 Du kodi icare ao pegododure, uwobe jamedu, dukejere okwamagudure cei, akore Tameardaemode imeartoruie Pao ji ma, taremo iwaito, tamugudo itabo. Icare ure cerodo ino rugadu. 
Braere Paulo mare Sila etugu baicoreuto. 1 Boekimorema, ia meri keje, cedui pagogwamagudure Pao ji kejewo kae dukeje, ia nogwaredu aregodure cedogi, brae etugareredo nure ema, duwudo, Paokare emawu iei Piton cedu utaroe meture tada, du kodire jorduware boe biareuji, dutabore ure cimejerage eno diiero maka makado. 1 Icare uture ceregodaji, Paulo rekodaji, tagoi oino dutabo: - Awu imere Aroe Eimejera Kurirewu utugaregere emage duwugere taerduwado baru kaewu awaraji. 1 Mako makore awu inoduji meri makaguragare tu tu tu je. Du inodu otobiji, Paulo korigodure ji, ure tuie kirimi bogai, icare makore nowu aroeji, akore Jesus Cristo ie tabo imago nure ai: atawuje piji. Kuri je dukejere icare ure tudawuje piji. 1 Boekimorema, nowu imejerage ere boe pa tumodukae tugeragu o diieroji pugeje duji. Du kodi icare ere tugeragu Paulo ji, Sila ji, ere erego toro brae eimejerage ere tudo pui tuwo tugogado boeiwo kae. 2 Du kejere ere brae eimejerage eerdudo ei, tagoi oino dutabo: - Awu imere judeudogere emage, enure pago bakurirewu tadawuge etago turugoduwo, enure boe eerduwado erowo nono Roma pijiwuge cegi cedaidukare, ceroiwakare jiboe reore. 2 Du kodi icare nowu bakurirewu tadawuge ere turagojedu turugoduwo ei. Icare brae eiemejerage ere boedo ekudae tawuje tuwo iwara to ei. 2 Ere iwara to ei dutabore ere ecebae kuricigodo, dukejere ere etugu baicoreuto, egore jeture eiwuji jetu pemegawo ei. 2 Nowure icare meartorure tugimejerage ewadaruji dukoiare ure etugu baicoreuto toro upo kae, ure ewure gogudo iku meriri tabo, ure nowu meriri iku kogudo ipo kajeje pugeje tuku. 2 Boekimorema, boeco oia keje, Paulo mare Sila enogwamagudu nure Pao ji, era nure Pao o roia pemegareuji; meture baicorewu tadawuge ewiapagare ei. 2 Kuri je dukejere icare, moto amagadu kuricigore, du kodire nowu baicorewu bure amagadure jamedu. Icare baiporodoge ere tuiado, mugure baicorewu tadawuge ewure kajejewu iku meriri ure tugiwuje jamedu. 2 Icare nowu jeture eiwu imedu jetadure, jordure baiporodoge ei tuiado duji, icare meardaere meture baicorewu tadawuge eregoduie marigudu duji. Icare ure toriga rairewu tawuje tuwo tuwido. 2 Macare Paulo oiogwarire ji, akore Akaba akogorido! Cemugure woe ceiamedu tabo. 2 Du kejere, nowu jeture eiwu makore jorugu bogai, icare ure turemo nowu baito, ure tuwu tai je Paulo mare Sila ewure paru. 3 Du kejere ure turagojedo, ure erego baawadu kae, unorare ei, akore Ikimejerage, inoba iromode iwo ikinorudo? 3 Icare egore ji Ameartorudo Pagimejera Jesus Cristo ji, dutabore amode akinorudo, aki awobe eiamedu tabo. 3 Icare ere Pao bataru kogado ji, uwobei jamedu. 3 Icare nowu boeco mitoduji, ure jetu pemegare ei, ure ecebae kabi. Kuri je dukejere icare ere ao pegodo jamedu. 3 Du kejere ure erego toro tuwai kae coboji, ure eke pemegado, icare jekare kuricigore, tuwobe eiamedu tabo, icai tumeartorui Pao jitu koia. 3 Barogwatore icare brae eimejerage ere ia tugobaigarege emagodo ji. Nowu ime etawuje, etudo. 3 Icare nowu jeture baicorewu jiwu imedu readodure Paulo biegai, akore Nowu ikimejerage emagore iwiegai iwo taginorudo, du kodi icare tadawuje, tadudo boe butugurewu tabo. 3 Macare Paulo akore Roma kejewugere cegi, du kodi karega ere iwara to cei boe eegai, icare ere cedugu baicoreuto tukai tugogado cei dutabo. Macare oino ere cedo cedawuje oino podu tabo. Umodukare ino! Etuwo mato cedae, ewo cegiwuje tugera tabo ewo cedawuje awu piji. 3 Icare nowu tugobaigarege ereadodure nowu bataruji nowu brae eimejerage ewiegai, duwugere epagudugodure tumeardui Roma kejewugeie emage. 3 Icare eture toro etae, emagore ei butugu tabo, emagore ewo tuwudugugo pudui, enogwamagudure ei etuwo nowu bakurirewu piji. 4 Icare ere tudawuje nowu bakurirewu piji, dukejere icare ere turemo Lídia uwaito, du tadare eerdure tuwiemagei, ere emeardu awadudo pudui pugeje, dukejere eture nowu bakurirewu piji. 

Paulo mare Sila emugui Tessalônica kejedu. 1Ere pagado Anfípoli bakurirewu kajeje, dukejere ere pagado Apolônia bakurirewu kajeje, icare etaregodure Tessalônica bakurireuto. Nonore judeudoge ia eno sinagoga mugure. 2Icare Paulo uture etae turorewoji, icare makore ei, emagore ji, emagore pui puibagi, sabadore ei pobe ma jewu metuia bokware. 3Readodure ewiegai, ure eerduwado Pao o bapera tabo uie turugadu Cristowo tuiwodo dukeje tuiewoduwo bireuge epiji duji. - Awu ireadodure tawiegaiwu Jesus, emare Cristo rema. Oinore akore ei. 4Icare ia emage emeartorure Pao ji, ere tumedagedo Paulo, Sila magece. Ia judeukare emawu makareuge duwugere emeartorure Pao ji marigudu, mare ia areme kurireuge, ere tumedagedo emage jamedu. 5Icare judeudoge ekorire ei, ere ia ime eto pui dutabore icare ere boedo turagojedo turugoduwo ei. Icare eture Jason uwai kae, ere turemo to, tuiemarui ewogai tuwo emagu boe etai ewo ewido. 6Mare eerdukare ei nono, du kodi icare ere tugeragu Jason ji, ia Pao uwobe ebo, icare ere erego toro brae eiemejerage eegai egore Awuge ere boedo turugoduwo pui boe jamedu boe keje. Icare emugure oino woe. Icare Jason ure tugeragu ei tuwai tada. 7Eiamedu etonare pagimejera kurirewu Cesar ji, tui ia eimejera kurirewu mugudo mugato, dure Jesus reno. 8Awu tuwadaru tabore ere boe ekorigo, ere eiemejerage ekorigo. 9Macare Jason mare ia uwobe ere diiero maku etai, dukejere ere etudo. 1 Icare, boeco aregodure dukeje, Pao uwobe ere Paulo mare Sila etudo Beréia bakurirewu kae. Etaregodure to dukejere icare ere turemo judeudoge ere tudo pui tumagowo Pao bataruji tadawu baito. 1 Awu judeudoge epemega kodure nowu Tessalônica tadawuge epemega kori, du kodi icare ere tugeragu Pao bataruji taidu kuricigo tabo. Eemarure Pao o bapera keje umode ino rugadu du bogai. 1 Makareuge emeartorure Pao ji, ia judeukare emawu areme kurireuge emeartorure jamedu, ia ime makareuge emeartorure jamedu. 1 Macare nowu Tessalôica kejewu judeudoge ere boe pa Pauloie Pao bataru kogado Beréia keje duji, dukoiare icare eture toro tuwo nowu boe erugo ji pugeje. 1 Du kodi icare Pao uwobe ere Paulo utudo nowu piji toro pobo maerewu okwa kae. Sila mare Timóteo emugure nono. 1 Uture Paulo apowuge ere reko Atenas bakurirewu kae, dupijire ere tugirimi tuibagi, icare emagore Sila mare Timóteo ewiegai Paulo bataruji, etuwo tuwogai kuri je. 
Paulo uwadodae Atenas kejedu. 1 Paulo paga nure tumedage ewogai Atenas bakurirewu keje, du tonajire icare kiarigodu kuricigore tuiordui boe emugui Paokare emawuge ekuda duji kodi. 1 Meri jameduji mako makore judeudogei, meartorure Pao jiwu judeukare emawugei, jordure ji bororo jiwugei jamedu. 1 Ia jorduwareuge, epicureuge, estoicodoge emagore ji. Iage egore Kaba jiba awu mako paga pagarewu akoino? Iage egore Readodu nure Aroe Eimejerage maiwugei rakudu. 1 Du kodi icare ere tugeragu ji, ere reko toro pudabo, jorduwareuge ewai kae, icare egore ji amagodo kakoduwu bataru maiwu jiba akagoino? 2 Cemeardure aiabiji jiboe ure tuginoi ceegai. Cedaidure ceerduwawo kaboba jiba akagoino. 2 Paga karega, Atenas kejewuge, aregodure Atenas kaewuge, erokare ia turo, mare etaidure tuiorduwawo kakoduwu bataru maiwu jiboe egoino tu je. 2 Icare Paulore turagojedo nowu jorduwareuge ewai oiabiji, akore Atenas kejewu ime, inure boe pa tameartoru kuricigoi Aroe Eimejerage eiduji. 2 Imerure tago bakurirewu kao, dutabore iordure tare tabujodo jiwu tagoroei, icare itaregodure ia tago Aroe Eimejera muga kae dukejere atugododure oino: - Boe eerduwakare jiwu Aroe Eimejera ai. Oino. Ica, tare tabujodo ji taerduwakai jitu tabowu Aroe Eimejera jire ireadodu nure tawiegai. 2 Ure awu moto towuje, ure mugure kejewu boe jamedu boe towujewu Pao Kurirewu rema. Ore awu moto, awu baru rema. Mugukare ime ere towujewu baidoge etada. 2 Makokare boewo tugerabraredo pudui, okeakare iaboe bogai iaboe bogai. Emare ure boe eiamedu jedo, ure ake arego boe eiamedu ja piji, ure boe jamedu boe maku boe etai. 2 Ure ime eiamedu botudo ia imedu mito tu je dupiji, emuguwo awu moto jamedu boe kao. Ure eno joru, eno moto ure remagu etai. 2 Aidure boe eiamedu boe eemaruwo Pao Kurirewu bogai, etaregoduwo ae, eerduwo ji. Ica, Pao Aroe Eimejera mugu jaekare pai. 2 Paga karega, tadare pamugure, tadare pamagadure, tadare paragojere. Umagai ia tageroia epa akore pagi jamedu uwobere pagi. 2 Kode Pao Kurirewu uwobere pagi dukeje, pameardaemodukare Pao Kurireuie nono meriri ekurewu, iarema meriri kigadurewu, iarema imere towuje tuiorduwa tabowu tori mori kurirewu reore. 3 Mare Pao Kurirewu aiwokare ime eerduwakai puduidu kodiwoji. Oino mako nure padure boe jamedu boe kejewu ime eiamedu bogai ewo tugirimi pudae tuibagi. 3 Jorduware tumode tugogado awu moto kejewu ime eiamedu boe ji du kejewu meriji. Aidure tuwo tugogado ime eiamedu boe ji ia imedu mito tu jewu maragodae tabo. Ure awu inodu awadudo boe eegai, tui nowu imedu jewodudo bireuge epiji dutabo. 3 Icare emeardure makoi boe ewodumodeduji dukeje, ia emage ewadarurerure ji, iage egore Pi ji jao, ia boe keje cemeardumode awu akoinoduji pugeje. 3 Du kodi icare Paulore tudawuje epiji. 3 Boekimorema, ia ime enogwaceradu Paulo jaogwai, emeartorure bataruji, duwuge etada Dionísio jorduwa rakarewu mugure, mare ia aredu iei Dêmaris mare iage emugure jamedu. 
Paulo mugui Corinto kejedu. 1Nowu inodu rekodajire icare Paulore tudawuje Atenas bakurirewu piji, icare uture Corinto bakurirewu kae. 2Nonore jordure ia judeu iei Aquila cedu, Ponto pijiwu, oreduje apo duji, Awuge etaregodure maigodu Itália piji. Brae eimejera kurirewu iei Cláudio cedu ure judeudoge eiamedu edo tudawuje Roma piji kodi. Icare Paulore tumedagedo emage. 3Emaragodaere pureore, du kodi icare mugure ebo, maragodu nure ebo jamedu (Ere aroia bai towuje brae ewaice). 4Sábado jameduji mako makore sinagoga bai tada, ure tubewudo tuwo judeudoge, gregodoge emeartorudo. 5Du kejere icare Sila, mare Timóteo etaregodure Macedônia moto piji. Icare Paulore tumagu tuiamedu tabo tuwo Pao bataru kogado, mako makore judeudoge ewiegai Jesusie ure Cristo rema duji. 6Nowugerema emeartorukare, emago pegare ji, du kodi icare ure tugudae aroia jukodo ei, akore ei Tagu butuwo taiogi. Ikera rorogodukare. Ica, awu otobiji iemarumode judeukare emawuge ewogai. 7Icare ure tudawuje nowu piji, ure turemo ia judeukare emawu meartorure Pao jiwu iei Tito Jetororewu cedu uwaito, uwai mugure nowu sinagoga bai meki. 8Du inodu tabo ia imedu iei Crispo cedu, nowu sinagoga bai kejewuge eimejera, meartorure Pao ji uwobe apo du kodire, Corinto bakurirewu tadawu ia makareuge emeardure Paulo bataruji, emeartorure jamedu, icare etao pegododure. 9Icare ia boecoji Pao makore Paulo ji unuiao pemegarewu tada, akore Apagudu kaba, amagodo boe ji, amago bokwa kaba. Ica, iragojere akabo. 1 Iaboe iaboe emodukare tuburedo ai tuwo akogorido, iwobe emagare awu bakurirewu tada du kodi. 1 Paulo rakojere nono joru mito, ari ikera awubodure mito taci ikera awubowuto, unure boe eerduwado Pao bataruji. 
Paulo rakojei brae eimejera jekaidu. 1 Nowu Acaia moto kejewuge eimejera Galião rema, dutabore nowu judeudoge ere turagojedo tuiamedu tabo Paulo togi. Icare ere tugeragu ji, ere reko brae eiemejera ae, egore 1 Awu imedu ure boedo tubujodo ia Aroe Eimejera ukai nono judeudoge eroiagudu reoreduji. 1 Icare Paulo aidure tumagowo, macare nowu brae eimejera Galião makore judeudogei, akore Awu inodu umode ia boe ero pegarewu rugadu dukeje, umode turugadu iwiapagawo tai. 1 Mare taerduwa reno, taroiagudu reno, du kodire tagire tamode tagogado ji. Itaidukare iwo ikogado awu inoduji. 1 Icare ure etudo nowu bai piji. 1 Du kodi icare eiamedure tugeragu Sostenes ji, nowu sinagoga kejewuge eimejera, ere boe to ji nowu brae eiemejera jekai. Du tabore nowu brae eiemejera Galião makokare iaboeji. 
Pauloi tugirimi Antioquia kaedu. 1 Paulo mugure Corinto tada biega tu je kimo, dukejere ure tugimadudo nowu Pao uwobe epiji, icare uture ika kurirewu tabo Síria moto kae. Priscila, mare Aquila ekodure apo jamedu. Mare etaregodumode Síria kaedu otodai, Paulo rakojere jao Cencréia ba kurirewu tada tuwo tao rawuje, ia boe keje makore Pao ji oinoie turomode pudui du kodi. 1 Du kejere etaregodure feso bakurirewu kae du tadare ure nowuge ei pobedu mugudo nono. Emare ure turemo sinagoga baito du tadare makore nowu judeudogei. 2 Awuge enogwamagudure ji muguwo nono ebo kimo, mare aidukare. 2 Imadure ebo tuberabiji, akore Imode ikirimi tawogai Pao aidumode dukeje. Du kejere icare uture nowu feso piji. 2 Uture jii Cesaréia moto kae, icare ruture Jerusalém bakurirewu kae, cimaduwo nowu Pao uwobe ebo, dupijire kuri je ure turawuje Antioquia kae. 2 Nonore mugure biega tu je, dukejere uture pugeje ure pagado Galácia moto kajeje, icare ure pagado Frígia moto kajeje, tui Pao uwobe emeardu awadudo pudui dutabo. 
Apolo maragodae feso kejedu. 2 Du tonajire icare ia judeu iei Apolo cedu, ia Alexandria pijiwu imedu, mako pemegarewu, jorduwa kuricigore Pao bataru jiwu imedu, aregodure feso bakurireuto. 2 Emare jorduwa rakare Pao utawaraji, mako kuricigore tumeardae pemegarewu tabo Jesus jiboeji, jorduware João o boe etao pegoji tu rugadu kodi karega. 2 Du kodire makore nowu sinagoga bai tada tubagudu bokwa tabo. Icare Priscila, Aquila emeardure ji, du kodi icare ere ko pudabo ere Pao utawara awadudodu pemegado jekai. 2 Icare aidure tuduwo Acáia moto kae, du kodi icare feso tadawu meartorureuge ere meardu awadudo pudui, ere aidudo, ere bapera atugodo nowu Acáia kejewu meartorureuge etai ewo tugeragu ji. Tumugui toro dutabore ure tugera braredodu kuricigodo nowu meartorureugei Pao o boe pemegarewu koia. 2 Ure tumago rakado judeudoge ewadaru jipagi boe eegai, tui eerduwado, Pao o bapera tabo, Cristoie ure Jesusce duji. 

Feso kejewu Joãore jorduwadowuge. 1Apolo mugui Corinto bakurirewu tada du tonaji, Paulore pagado mugure cobojiwu moto kajeje, icare aregodure feso bakurireuto. Nonore jordure ia meartorureugei, unorare ei, akore 2Nowu tameartorure boetoji du kodiboe keje, Aroe Pemegarewu makudure tagai? 3Icare egore ji Boro. Mare cemeardukare Aroe Pemegareuie ure duji jamedu. 3. Icare Paulo akore Kode, kakoduwu boe etao pegododu taboba tagao pegore? Egore João o boe etao pego tabore cedao pegododure. 4Icare Paulo akore Joãore boe etao pegodo boe eedorore tabowu boe etao pego tabo, makore boe ji emeartoruwo aregodumode turegodajiwu imeduji, duwure Jesus rema. 5Emeardure awu inodu jitu kejere icare etao pegododure Pagimejera Jesus ie tabo. 6Icare Paulore tugera bu ewugeje, dukejere Aroe Pemegarewu ure turawuje ewugeje. Icare emagore boe ewadaru tuginoiwuji, emagore Pao bataruji jamedu. 7Nowu ime ere pagera pudogidure ere pobe pugeje. 
Pao uwobe ei tuguo feso bakurirewu tadadu. 8Icare Paulore turemo sinagoga baito du tadare readodure Pao bataruji tubagudu bokwa tabo, Arire pobe ma jewu metuia bokware duji, ure eerduwado Pao o boe pemegareuji. 9Mare ia emage emeartorukare, ewabo rakare, emago pega kuricigore Pao bataruji boe eegai, du kodi icare Paulore tuiaedo ei. Icare ure meartorureuge eto pui pudabo, ure eerduwado meri jameduji, ia imedu iei Tirano cedu uwai tada. 1 Oinore ure jorui pobedu keje. Du kodire Asia kejewuge eiamedu boe, judeudoge, judeukare emawuge emeardure Pao bataruji. 1 Paore turo kurirewu towuje towuje Paulo iera tabo. Du kodire ere jore Paulo jiwu kigadurewu aroiarogu, mare ia aroia boe reko kogodureuge etai. 1 Du keje epemegagodure, Aroe pegareure tudawuj tumedure tadawuge epiji jamedu. 1 Boekarema, ia judeudoge, duwugere Aroe pegareuge ewarigu boe epiji jamedu, emerure nono, icare ere tumeardae tawuje tuwo Aroe pegareuge ewarigu Jesus ie tabo Aroe pegarewu meture tadawuge epiji. Icare egore Aroe pegarewu dogei Cenure tado etadawuje Paulo readodure jiwu Jesus ie tabo. 1 Rore oinowugere ia sacerdote judeu iei Scevas cedu ore nure emage. 1 Macare Aroe pegarewu akore ewadaru jipagi, akore Iorduware Jesus ji, iorduware Paulo ji, tagirema, kakoduwuge tagiba? 1 Du tabore nowu Aroe pegarewu meture tadawu imedu ure taredo ewugeje, ure etogorido, dukoiare eregodure nowu bai piji, togoridodu tabo, tugudae aroia mega mega rogu tabo. 1 Awu bakaru aregodure nowu mugure feso bakurirewu tadawu judeudoge eiamedu boe, gregodoge eiamedu boe etae. Icare eiamedu pagudugodu kuricigore. Kodi icare ere Pagimejera Jesus ie kurido. 1 Icare makareuge etaregodure tumagowo turo pegareuji. 1 Ia makareuge emaragodure Aroe pegareuge ebo, duwugere to bapera arego, ere kowu boe eiamedu jekai. Nowu baperadoge emori kuricigore kodi karega. 2 Oinore Pao bataru ure tugidado, ure taododu kuricigodo. 
Paulo mearudae. 2 Du kejere Paulo aidure tuduwo Jerusalemto, mare umode pagado Macedônia moto kajeje, Acáia moto kajeje jao. Icare akore Imugumode toro (Jerusalém keje) dukeje umode turugadu ituwo Roma bakurirewu kae jorduwo ji. 2 Ure tumedage Timóteo mare Erosto ei pobedu etudo Macedônia kae, pudumire mugure eiageje Asia moto keje jao. 
Meriri kigadurewu epage erugodui Paulo jidu. 2 Nowu du kodi ia boe pegarewu ure tuguo Pao bataruji. 2 Ia imedu meriri kigadurewu epa iei Demétrio cedu duwure aroe eimejerago pagareudo iei Diana cedu uwai meriri kigadurewu rogudoge etowuje, dutabore ure tumedage edo tugeragu mori kuricigoreuji. 2 Icare ure nowu tumedage meriri epage eto pui, akore ei Taerduware pai pageragu du kuricigoie diieroji awu pamaragodae morice duji. 2 Macare taerdure, tameardu nure awu Paulo akoi makareuge ewiegai, imere towujewu aroe eimejerageie, aroe eimejerage kaegae. Ure awu feso tadawuge eiamedu boce kodi emeartorudo tagoino duji. 2 Awu imedu pemegakare pai, pamaragodae umode tubegado. Boe emeartorumodukare pagimejerago Diana Kurireudo uwaiji pugeje. Cewu Asia kejewuge eiamedu, moto kejewuge eiamedu ere tubujodo jekaiwu pagimejerago Diana biegamode pugeje. 2 Kodi icare, awu bataru koiare ure enogorawu boe kori tabo, du kodire enoiogwarigodure, egore feso kejewuge eimejerago Diana kuricigore. 2 Icare nowu bakurirewu tadawuge eiamedu boe ere turagojedo eregodure nowu bai kurirewu kae, ere tugeragu Caio ji, Aristarco ji, duwugere Paulo metagere emage, Macedônia moto pijiwugere emage. 3 Paulo aidure tuwo boe eerdudo pudui, mare metage etaidukare rowo ino. 3 Ia Asia kejewuge eiemejarage duwugere tumeduiado ema marigudu, ere bakaru maku bogai jamedu utukawo nowu bakurirewu kae. 3 Nowu boe etui puidu pega remawu nure: enoiogwarire jice woje, jice woje, mare eiamedu jorduwakare kodiba turagojere nono duji. 3 Du kejere ere ia judeu iei Alexandre cedu tawuje tubiji, metage ere tugera jodo keje tuwo rakojedo boe etogea keje makowo boe ji. Icare Alexandre ure tugera awogado boe eegai tumagowo. 3 Mare boe eerdure judeuie ure emaduji, dukeje eiamedu oiogwarire jii je horare pobe duji, egore feso kejewuge eimejerago Diana kuricigo remawu nure. Oinore egore tu tu tu je. 3 Du keje, nowu bakurirewu tadawuge eimejera rekodajiwu aregodure tuwo boe ewudugugo. Akore feso tadawuge tagi, ime eiamedure eerduware awu feso bakureuie akarurewu Diana kurido, eiamedu boe eerduware Diana ureurewu meriri butuie baru piji duji. 3 Iaboe iaboe emodukare tuiorduwa bokwado awu inoduji, du kodire ure turugadu tawudugugoduwo, tarokawo ia taro tameardae bokwa tabo. 3 Awu tare tageragu jiwu ekare tagimejerago pegado, emago pega karega ure ji. 3 Kode, Demétrio iarema ia metage etaidure tumagowo iaboe rogu boeji iaboe ji ma, boe eimejerage ewai mugure nono, jadodure, eimejerage emugure nono jamedu, emode tugogado ei. 3 Tagaidure tamagowo iaboeji ma, boe eimejerage emode tugogado. 4 Boe puredumode pai boewo parego brae eimejerage etae awu ure tudowuje awuji oinono dukoia. Paga karega, boe kodiboe bokware awu boe enogo kuricigoi pui turugoduwo pui, tokiwo pui, togoriwo pui du bogai. 4 Nowu bataru koiare icare nowu boe etui puidu ure taodo, akedure. 

Paulo utui Macedônia kaedu, Grécia kaedu. 1Nowu boe enogoi puidu akedu keje, Paulore tumedage eto pui pudae, icare makore ei; dukeje imadure ebo tudui epiji toro Macednia kae dutabo. 2Merure nowu moto kao jii je, ure Pao uwobe eerduwado tumago kuricigo tabo, dukejere aregodure Grécia moto kae. 3Nonore rakojere arire pobe ma jewu metuia bokware. Uiagu taredo ika kurireuto tuduwo Sria moto kae, du tonajire judeudogere jorubo reko utawaraji. Du kodi icare ure tugirimi tuibagi Macedônia moto kae. 4Ia metage ekodure apo, duwugere Sápatro, Beréia moto pijiwu, Pitro onaregedu, mare Aristarco, mare Segundo, Tessalônica pijiwuge, mare Gaio, Derbe pijiwu, mare Timóteo, mare Títico, mare Trófico, Asia pijiwuge. 5Awugere eture cedododai, icare epagare cewogai Tróade bakurirewu keje. 6Cegirema cemugure nono jao. Icare, Páscoa akedu keje, cere cedaredo ika kurireuto, nowu Filipo bakurirewu piji toro Tróade kae etae. Nonore ceragojere semanare mito. 7Nowu semana boetojiwu meriji cere cedo pui cewo Pao o amirewu kowuje. Icare Paulore tuduiagu nowu piji nowu meri rekodajiwuji, du kodire mako makore nowu Pao uwobei, makore ei jii boeco oia kae tu... 8Jorugu makare nono cemugure tadawu bai tada. 9Boekimorema, ia iparedu iei Eutico cedu, muguradu ia baiporo koborigodu keje, icare unudure, Paulo mako tonaji. Nori kori remawu nure jokuji du kodire buture baire pobe ma awu metuia bokware dupiji moto kae, nori kori koia. Icare bire. Ere tugeragu ji bi inoduji. 1 Icare Paulore turawuje ae, ure tumegido bukeje, ure tugeragu ji tugana pobe dutabo, ure bu todogajeje, akore Tamorora amagadu kaba, jeere pugeje. 1 Icare ruture pugeje, dukejere mako raire ei pugeje jii barogwa kododu kae. 1 Nowu iparedu rema, ere reko, je inodu tabo, tuiegare kuricigo tabo. 1 Icare cere cedaredo ika kurireuto, icare cegodure Assos bakurirewu kae; Paulorema uture moto kajeje. Assos keje cebagare bogai, taidu rekodaji. 1 Nowu Assos bakurirewu kaere icare aregodure cedae, cere cegeragu ji ika kurirewu tada dutabore cegodure Mitilene bakurirewu kae. 1 Du pijire cegodure pugeje nowu pobo maerewu kajeje pugeje. Barogwatore icare cedaregodure Quios bakurirewu kae. Nowu meri rekodajiwuji pugeje cedaregodure Samos bakurirewu kae. Barogwato pugeje icare cedaregodure Mileto bakurireuto. 1 Paulo kiarire tuduwo feso bakurireuto, tumugu raikawo Asia moto keje, akere ji taregoduwo Jerusalém kae tuwo Pentecostes o peta ko. 
Paulo uwadodae feso kejewu codudoge ewiegaiwu. 1 Mare nowu Mileto mito dupijire makore feso tadawu Pao uwobe eimejerage ewogai. 1 Icare etaregodure ae, ere tuiamedu to pui, dukejere icare akore ei Taerduware inoba iro irore tai boe jaeduji jii ire iremo awu Asia moto kaewu boetojiwu meri otobiji. 1 Imaragodure Pao ai, ire iwiegado tu je dutabo, itoragudu tabo, judeudoge ere mugudo inaiwu jorubo oiagi. 2 Taerduware ikae umode turugadu tagaiboe iaboe iaboe pijido, ikare biado, mare ire awadudo tawiegai boe eegai tawai otoji duji. 2 Inogituware judeudogei, inogituware judeukare emawugei, ewo tugirimi tuibagi Pao ae, emeartoruwo pagimejera Jesus Cristo ji. 2 Oinore icare Aroe Pemegareure tumugudo ikeje ikoduwo Jerusalemto, mare iorduwakare iwo aidugirimode toroduji. 2 Iorduware tu jiboe reo aroe Pemegarewu ure ido boe pa itu iture kaewu bakurirewu jamedu kejeie, baicorewu, boe ecebae epagare iwogaiduji. 2 Mare ipagudukare iaboeji iaboeji, ipagudukare iwiwo. Umode turugadu iwo Pagimejera Jesusre maku inaiwu imaragodae akedudo, umode turugadu ireadoduwo o boe pemegarewu akaruji. 2 Oino iorduware taiamedu taboie, duwuge etoiagire imeru imerure ireadodui Pao o boe pemegareuji, taerdumodukare ii pugeje duji. 2 Du kodire inagoino tawiegai ia tagi tawogwamode ma, boe jomodukere iwugeje. 2 Paga karega, ikiarikare imagowo tawiegai Pao aidure jiboeji. 2 Taeto tai, taeto Aroe Pemegareure maku tagaiboeji. Aroe Pemegarewu ure boe eimejeragedo tagi taetuwo Pao uwobei, duwuge ure etaru Tonaregedu ku tabo. 2 Iorduware iiagejeie icare riedoge emode turemo tado, tuwo barege pemegareuge ewido. 3 Jamedu ime pegareuge emode turemo tadoda jamedu duwugere emode bakaru pegarewu kogado, tuwo Pao uwobe erego pudabo. 3 Tameardu awadudo tai, tawiagodu kaba jorure pobe ma awu metuia bokwaredu meriji boecoji inogituware tai tu tu tu je, itoragudu tabo, ikiarigodu tabo. 3 Oinore icare inure tamagu Pao ai, inure tamagu Pao o bataru pemegare ai, emare jorduware tuwo tarijodudo, roiware tuwo tamugudo pemegareuge etada. 3 Imagokare iaboeji meriri ekurewu bogai, meriri kigadurewu bogai du kare. 3 Taerduware awu ikera tabore imaragodure iwo ikerogudo, iwo ikudae rogudo, iwo imedage ekerogudo jamedu. 3 Jii je ire taerduwado uie turugadu pamaragoduwo, pawo pagerabraredo roiwakareugei du bogai, uwo nono Pagimejera bataru reore nowu ure boe makuwu jekare kodure nowu boe makudure aiwu jekare kori. 3 Awu tuwadaru rekodajire icare Paulore tubujodo mototo, okwamagudure Pao ji ebo. 3 Rakojere nonowuge eiamedu etoragudugodure, icare ere todomo Paulo kajeje, imadui puabo du tonaji. 3 Ekiarigodu kuricigore Paulo akore ei eerdumodukae pudui pugeje du kodi. Icare eture apo toro ika kurirewu kae. 

Paulo aregodui Tiro bakurirewu kaedu. 1Cedure epiji dukeje cere cedaredo ika kurireuto, dutabore cegodure Cós bakurirewu kae. Barogwatore icare cegodure pugeje Rodes bakurirewu kae, dupijire cegodure pugeje Pátara bakurirewu kae. 2Nonore ceerdure kodumode Fenícia kaewu ia ika kurireuji. I, care cere cedaredo to, dutabore cegodure cenodobiji. 3Icare ceerdure ia pobo aiare tabowu moto iei Chipre ceduji, okwacere woje cegana koborewu jaogwai; cegodure kori toro Síria moto kae. Icare cedaregodure ia bakurirewu mugui pobo okwai iei Tiro cedu kae. Nonore boe emode nowu ika kurirewu biorodo, du kodire cerudure moto kae nono. 4Nonore ceerdure ia Pao uwobei, du kodi icare cere cemugudo ebo merire ikera awubodure pobe taci ikera awubowuto; Aroe Pemegarewu jore ewugeje, dukoiare enogituware Paulo ji rutu kawo Jerusalemto. 5Nowu merire ikera awubodure pobe taci ikera awubowutodu akedure dukejere icare cegodure cedawaraji pugeje. Eiamedu rore taci cedabo tuwiremage ebo, tore ebo jii bakurirewu kujeto. Du kejere cere cebujodo nowu kugaru keje icare cenogwamagudure Pao ji. 6Du keje icare cegimadure ebo, icare cere cedaredo ika kurireuto, emage ere tugirimi tuwai kae. 7Cegodure ika kurirewu tabo nowu Tiro bakurirewu piji jii ia bakurirewu iei Ptolomaida cedu kae. Nonore cegimadure cewiemage ebo, icare cemugure ebo nowu meriji. 
Profeta Agabo akore Paulo jiboe Cesareia kejedu. 8Barogwatore icare cegodure pugeje, icare cedaregodure Cesareia bakurireuto pugeje. Du kejere cere ceremo Filipe uwaito. Emare Pao bataru epa rema, nowu diaconodoge ei sete ia emage nure ema. Icare cemugure uwai tada. 9Ore areme ere pobe puibiji duwuge emugukare imedu apo roga; emagere emago emagore Pao bataruji. 1 Cemugure nono meri makakare, dukeje ia profeta aregodure Judéia piji, iere Agabo. 1 Aregodure mato cewogai, dukejere icare ure tugeragu Paulo peagajejewu, dutabore ure tugeragogudo tabo, ure tuwure gogudo tabo, icare akore Oinore Aroe Pemegarewu akore Oinore judeudoge emode ore awu boe epeagajejewu iera gogudo, buregogudo, emode maku judeukare emawuge ekera kai toro Jerusalém tada. 1 Awu bataru koiare icare cegi mare mugure nonowu Pao uwobe cenogwamagudure ji rutu kawo Jerusalemto. 1 Mare Paulo akore Kodiba tagoragudure? Icare tare ikiarigodu kuricigodo! Ica, inure irugadu boewo ikeragogudo, boewo iwido jamedu Pagimejera Jesus ie koia. 1 Icare cewadaru iwakare rutu kawo toro. Du kodire cemagokare ji pugeje, icare cemagore Boewo nono Pao aidu reore. 1 Meri makakare dukejere icare cere cerugadu cemeruwo, icare cerudure Jerusalém kae. 1 Cesaréia tadawu ia pawobe ekodure cedabo, duwuge ere cerego ia Chipre pijiwu imedu iei Menason cedu uwai kae, nonore cenudumode. 
Paulo rakojei Jerusalém tadadu. 1 Icare cedaregodure Jerusalemto, dukejere pawiemage ere tugeragu cei tuiegare tabo taidu tabo. 1 Barogwatore icare Paulo uture cedabo Tiago uwai kae, nonore icare nowu Pao uwobe eimejerage eiamedure tudo pui nono cedaregodu kae. 1 Icare Paulo imadure ebo, icare readodure ewiegai Pao rore judeukare emawuge etai tugera tabowu jamedu jiboeji. 2 Emeardui awu inodu jamedu jitu koiare ere Pao kurido, icare emagore Paulo ji, egore Cemana, aerdu pemega nure, awu judeudoge makareuge duwugere emeartorure Pao bataruji tukai judeudoge eroiagudu pijido dutabo duji. 2 Emagere emeardure boe egoi akie are nowu mugure judeukare emawuge etadawu judeudoge eerduwado ewo tugera ra Moisés piji, akagoi ei: ekawo tore ewiri kado, erokawo nono judeudoge eroiagudu reore. 2 Inoba paromode? Eerduwamode akaregoduie rugadu. 2 Kode, arodo nono cemagomode ai du reore. Imere pobe puibiji woe, tuwo tumorido Pao ai. 2 Eko akabo, aedorodo ebo, mori maku eparu tabo tuwo etao rawuje. Du tabore eiamedu boe eerduwamode tumeardure jiwu aiboe boe kaegae, aki jamedu aroie nono judeudoge eroiagudu reore. 2 Judeukare emawu meartorureuge eiboe rema, cere bapera atugodo etai, ewo tugera ra tui mori maku aroe eimejerage pagareuge etai dupiji, ekawo ake todure towu barege eku ekodu kowuje, ekera keadu kawo jamedu. 2 Barogwatore icare Paulo kodure nowu ime ebo, icare ure tuiedorodo ebo, ure turemo Pao uwaito, nonore icare ure remagu umode mori maku tubaru tabowu eparu tabowu moriji. 2 Merire pagera awubodure pobe taci ikera awubowuto dukeje, ia judeudoge etaregodui Asia moto piji, eerdure Paulo ji nowu Pao uwai tada, du kodire ere boe erugo ji. Ere tugeragu ji, icare enoiogwarire. 2 Egore Judeudoge, tagerabraredo cei! Mako pagare cewobei, Pao uwaiji, ceroiagudu boe jiwu imedu reo! Emareo! Unure Grécia pijiwu ime edo turemo Pao uwaito jamedu, tui pegado dutabo. 2 Egore oino, eerdure Trofimo, feso pijiwu, kodui apo bakurirewu tada duji, dukoiare emeardaere uie turemo Pao uwaito, kodire egoino. 3 Mugure nowu bakurirewu tadawuge eiamedu boe emorora amagadure, icare ere tudo puidu emagaguragare. Ere tugeragu Paulo ji, ere reko oino motoji Pao uwai piji toro baawadu kae, icare Pao uwai porodoge ere tumi pi tuku peragajeje. 3 Etaidure tuwo bito, mare iage ere tugobaigarege eimejera bie Jerusalém tadawuge eiameduie turagojedo turugoduwo. 3 Du kodire icare kuri je ure tugobaigarege mare ia tugobaigarege eimejerage eko pudabo toro rugodureuge etae. Awugerema, eerdui nowu tugobaigarege eimejera aregodui tudugarege eboduji dukeje kuri je, ere tugera ra tui boe to Paulo jitu piji. 3 Icare nowu tugobaigarege eimejera ure tuburedo Paulo ji, ure tugeragu ji, ure tudugarege edo ieragogudo meriri iku pobe dutabo. Icare unorare boe ji iogudubabao, kaboba jiba ro oino. 3 Eiamedu boe enoiogwarire jice woje, jice woje, du kodire roiwakare tuiorduwawo nowu boe enogoi pui dukoia. Du kodi icare ure tudugarege edo reko baicorewu rakareuto. 3 Icare Paulo aregodui bai kurirewu o escala kae dukeje, tugobaigarege ere tudugu ji tuietuwo ji boe ekorii ji tu piji. 3 Nowu boe makareuge ekodure rekodaji toiogwari tabo, tagoi oino dutabo: - Bito rugau. 3 Umode turemo nowu baicorewu rakarewu to dukeje, Paulo unoragodure nowu tugobaigarege eimejeraji, akore ji Awudugugo ii biegatu je, imagowo boe ji jao. Nowu tugobaigarege eimejera akore Aerduware gregodoge ewadaruji? 3 Nowu Egito pijiwu imedu, duwure boe erugo pui marigudu, icare ure rugodurewu ime ei quatro mil reko pudabo boe matadu kaewu aki kanao? 3 Icare Paulo akore judeu nure imi, Cilécia moto kejewu bakurirewu iei Tarso cedu pijiwu nure imi, inogwamagudu nure ai awo imagodo boe ji. 4 Icare nowu tugobaigarege eimejera ure makodo. Icare Paulo, turagojei nowu escala keje dupiji, ure tugera aogado boe ji, icare boe makodure pi tuku. Icare makore ei hebreudoge ewadaru tabo, akore.

Paulo uwadodae judeudoge ewiegaidu. - 1Imanamage, iwiemage, iogamage, tawiapagado iwadaruji: ireadodumode tawiegai kodiba iro oino. 2Emeardure makoi hebreudoge ewadaruji dukejere ewiapaga awadure ji. 3Icare akore pugeje Judeu nure imi. Cilécia moto kejewu bakurirewu iei Tarso cedu kejere iwodure, mare irijodure awu bakurirewu tada, nowu jorduwa rakarewu iei Gamaliel cedu bure paru iorduwadodure paomage eroji. Pao Kurirewu jaogwaire inogwacere tareore, tare tagogwacere Pao jaogwai jii oino jamedu, du reorere ire ino jamedu marigudu. 4Marigudu itonare Cristo metagei iwo ewido. Ire ikeragu meartorure Cristo jiwu imei, aremei, ire erego baicoreuto. 5Sacerdotedoge eimejerage mare boe eimejerage eerduware iro oinoduji. Ere bapera maku inai iwo reko Damasco kejewu judeudoge etae, icare iture nowu bakurirewu kae iwo ikeragu meartorureuge emugui toro duji, iwo erego Jerusalém kae boewo eedorodo. 6Boekimorema, ikodui awaraji, puredu tu Damasco bakurireuji, meri jetui pagaia keje dutabo, icare baru pijiwu ia urugureboe kuricigorewu ure itaiado pi tuku je. 7Icare iwudure moto kae, icare imeardure ia boe emagoi ii duji, akore Saulo, Saulo, kodiba akonare ii? Kodiba? 8Icare imagore ji Ioguduba akagoino, ikimejera? Icare nowu akoinoboe makore ii pugeje, akore Jesus Nazaré pijiwu imireo, cewu akonare jiwu imireo. 9Boekimorema, imedage eerdure urugureboeji, mare emeardukare nowu akoino iiboe makoji. 1 Icare imagore ji Ikimejera, inoba iromode? Icare akore ii Aragojedo, atudo Damasco bakurireuto, torore boe emode awiie inoba aromode duji. 1 Iordukare iaboeji nowu urugureboe kuricigorewu koia, du kodire imedage ere tugera kogudo ikera kajeje dutabore itaregodure Damascoto. 1 Ia imedu iei Ananias cedu, mako makore Pao jiwu imedu, duwu rore nono judeudoge eroiagudo du reore, nowu bakurirewu tadawu judeudoge eerdu pemegare jiwu imedu, 1 Aregodure itae, akore ii iwie Saulo, aeku pemegare pugeje. Du keje kuri je itaiwore. 1 Icare akore pugeje paomage eno Aroe Eimejera ure atawuje aerduwawo taidure jiboeji, aerduwawo Imedu Pemegareuji, amearduwo jabijiwu bataruji. 1 Ica, areadodumode ime eiamedu boe ewiegai aerdure jiboeji, ameardure jiboe jamedu boeji. 1 Kodi icare, amara tabo! Aragojedo, akao pegodo, awabo kigadudo aro pegarewu piji nowu Pemegarewu Imedu ie tabo. 1 Du kejere icare ire ikirimi Jerusalemto, icare inogwamagudure Pao ji uwai tada, du tonajire Paore ido ikinoi, ure iordudo boe pemegareuji. 1 Icare iordure Jesus makoi ii duji, akore amara tabo! Atudo Jerusalém piji, paga karega, awuge emeardumodukare areadodui iiboe jituji 1 Icare imagore Ikimejera, emage eerduware iie meartorure aiwuge etugu etugu baicoreuto, eerduware iie iwara to to ei duji. 2 Icare Estêvão ure tuiwodo akie koia dukeje, iragojere nono jamedu, ieture ure bitowuge ekudawu aroiaji. 2 Macare Jesus akore toro, imode atudo toro ia boe etae jaegiri. 
Paulo mugui baicorewu rakarewu tadadu. 2 Judeudoge emeardure jii je nowu bataru kae, dukeje icare enoiogwarire, egore Nowu imedu tawuje nowu piji, umodukare turugadu tuiewo. 2 Du keje icare enoiogwari kuricigore, ere tugudae aroia tawuje, ere moto urugudu barigu baruto boekori koia ji. 2 Du kodi icare nowu tugobaigarege eimejera ure tudugarege edo tugeragu ji ewo reko baicorewu rakareuto, ewo iwara to ji, ewo okoridodu kuricigodo, tuiorduwawo kodiba boe enoiogwarire boe kori koia ji du bogai. 2 Icare enure kogudo barogo biri bukigu tabodu kejere Paulo unorare ia tugobaigarege eimejera mugui nonodu ji, akore Umodukana turugadu boewo boe to ia Roma kejewu imeduji, brae eiemejerage ekai tugogado jitu otodai? 2 Icare nowu tugobaigarege eimejera meardure awu bataru jitu keje kuri je, uture tugimejera ae, ure bie, akore Inoba aromode? Awu imedu Roma kejewu nure ema. 2 Icare nowu brae eimejera uture mato Paulo ae, akore ji Roma kejewu akinao? Amagodo. Paulo akore U! 2 Icare nowu brae eiemejera akore Ire Roma kejewudo imi mori kuricigo tabo. Icare Paulo akore Ica, Roma kejewu nure imi iwodure dupiji. 2 Du keje kuri je, nowu umode okoridowuge ere tuiaedo ji pi tuku. Nowu brae eiemejera morora amagadure, paga karega, ure tudugarege eedo kogudo Roma kejewui ema dutabo. 3 Barogwatore icare, nowu brae eiemejera aidure tuiorduwa birigoduwo kodiba rakuduie judeudoge emago pegare ji. Ure iera kiwuje, icare ure sacerdotedoge eiemejerage eto pui. Icare ure Paulo arego etae. 

Paulo rakojei boe eimejerage eegaidu. 1Icare Paulore tuioku kidudo nowu judeudoge eimejerage ei tu... Icare akore Imanamage, imire imerure Pao jekai iwabo pemegarewu tabo, imeardae pemegarewu tabo jii awu meri kae. 2Macare nowu sacerdotedoge eimejera iei Ananias cedu, ure mugure mekiwuge edo tugera to okwaji. 3Icare Paulo akore ji imedu roarodurewu, Pao umode akogorido jamedu. Amugure awo akogado ii paroiagudu rekodaji, macare akonai paroiagudu jitu tabore are boedo itogorido. Kodiba? 4Icare mugure nonowuge egore Awadaru pegare Pao bure joia kurireuji. 5Icare Paulo akore Iwiemage iorduwakare Pao burejoiaie ure emaduji. Paga karega, Pao o bapera keje atugododure oino amago pega kaba awobe eimejerajii. 6Paulo jorduware nowu judeudoge eiemejerageie tuginoi duji. Iage fariseudogere emage, iage saduceudogere emage. Du kodi lcare akore tumago raka tabo Imanamage, fariseu nure imi, fariseudoge etonaregedu nure imi. Ica, imeartorure bireuge eewodumode tuwi piji pugeje duji, dukoiare boere tugogado ii 7Awu bataru keje, nowu fariseudoge mare nowu saduceudoge etokire pui, emagore pui puibagi, icare nowu boe eimejerage etonare pui. 8(Paga karega, saduceudoge egore bireuge ewodumodukae, tupadoge bokwae, aroedoge bokwae; fariseudogerema emeartorure nowu boe jameduji). 9Du kodi icare ia boe enoiogwari kuricigorewu ure tuguo. Icare ia fariseudoge, ere turagojedo, emago rakare, egore Ceerduwakare awu imedu ia ro pegareuji. Ia Pao o tupa, iarema ia Aroe emago kana ji? 1 Icare nowu emagoi puidu nowu etokii puidu icare rakagodure. Du kodi icare nowu brae eimejera pagudugodure emode Paulo roto oino pa je duji, du kodi icare ure tugobaigarege edo turawuje, ewo Paulo aru epiji, ewo reko baicorewu rakarewu kae. 1 Nowu boecoji icare Paore towadudo Paulo jekai, akore ji Ameardu awadudo ai, areadodure ii Jerusalém tadadu reorere umode turugadu areadoduwo ii pugeje Roma bakurirewu tada jamedu. 1 Barogwa kododu tabore icare ia judeudoge ere tudo pui, emagore pui togwagemodukae iaboe boeji, tugudumodukae iaboe boece, tumode Paulo bito duotodai. 1 Nowu makore oinowuge ere nono ikera pudogidure iwure pudogidure ikera pudogidure iwure pudogidure du reore. 1 Icare eture nowu sacerdotedoge eiemejerage etae, egore ei Cemagore Pao jekai, cenogwagemodukae iaboe boeji jii cemode Paulo bito du kae. 1 Kode, tagi mare pagimejerage tamagodo brae eiemejeraji uwo Paulo reko mato tawogai. Tamagodo ji tamode tagoga pemagado ji pugeje. Cegirema, umode tuburedo mato dukeje, cemode cedo cerugadu cewo bito. 1 Boekimorema, Paulo utuie ia onaregedu, urade nowu emeardae pegarewu pawuje, du kodi icare kodure toro baicorewu rakarewu kae, ure Paulo bie. 1 Awure icare makore tugobaigarege eimejera bogai, akore ji Awu iparedu reko toro akimejera ae, aidure tumagowo ji iaboeji. 1 Icare ure reko nowu brae eimejera jekae, akore ji Nowu meture baicorewu tadawu iei Paulo cedu okwamagudure ii iwo awu iparedu reko mato aegai, aidure tumagowo ai iaboeji du kodi. 1 Icare nowu brae eimejera ure tugera kogudo nowu iparedu iera kajeje, ure reko jice baiporo kae, akore ji Kaboba jiba akaidure amagowo ii? 2 Akore Judeudoge emagore pui barogwatoie togwamagudumode ai awo Paulo reko judeudoge eimejerage eegai pugeje, ewo tugogadodu pemegado ji. 2 Akirema, awiapaga kaba ewadaruji. Paga karega, ia ime ere ikera pudogidure iwure pudogidure ikera pudogidure iwure pudogiduredu, duwuge emode tuwiado awara okwai tuwo bito. Ere togwatugu Pao jekai togwagemodukae iaboe oeji, tugudumodukae iaboe boece jii tumode bito duotodai. Enure turugadu, epagamode awadaru bogai tu je. 2 Icare nowu brae eimejera ure nowu iparedu utudo, akore ji mako kaiagu iaboe boe ji tuie bie pudui duji. 
Paulo rekodudodui Cesaria kaedu. 2 Du keje icare makore tugobaigarege eimejerage ei pobedu bogai, akore ei.
Tamode tugobaigarege ei 2 0 cedu edo turugadu etuwo Cesaréia kae, awu boeco kajeje. 2 Tamode kawarudoge edo turugadu Paulo bogai jamedu, dure tamode reko pagimejera Félix ae. Taetu pemegado ji. 2 Ure ia bapera atugodo tagoi oino dutabo: 2 Cludio Lísia ikimadu nure pagimejera kurirewu Félix awogai. 2 Judeudoge ere awu imedu ieragogudo, eiagu bito, dukejere icare itaregodure ae ino tugobaigarege ebo, icare iordure Roma kejewuie ure ema duji, du kodire ire inorudo ekera piji. 2 Du keje icare itaidure iorduwawo kaba kodiba ere tuiagu bito, du kodire ire reko judeudoge eimejerage eegai, ewo tugogado ji, 2 Icare imeardure eie tuiagu bito turoiagudu koia, mare ia ro pegarewu bokware ewo bito, iarema ewo tugu baicoreuto. 3 Mare dukejere icare ia boere iwie ia judeudogeie tudo turugadu tuwo bito rugadu, du kodire icare ire boedo reko toro akae, imagore onare jiwugei etuwo akae jamedu. Urugadu. Amugu pemegado. 3 Icare, nowu boecoji nowu tugobaigarege ere tugeragu Paulo ji, nowu tugimejera mako rekodaji, icare ere reko toro Antipátride kae. 3 Barogwatore icare ere maku kawaru epage etae, ewo reko tododai, pudumire icare ere tugirimi tuibagi tumuga kae pugeje. 3 Etaregodure Cesaréia bakurireuto dukeje, ere bapera maku nowu brae eimejera ai, ere jordudo Paulo ji jamedu. 3 Icare makore nowu bapera atugoji, dukejere icare unoragodure ei kakoduwu moto kajeba. Egore cilécia moto kejewu reno. Icare akore 35 Iwiapagamode ai, onare aiwuge etaregodumode dukeje. Icare ure edo Paulo jetu otorogado judeudoge eimejera Herodes uwai kurirewu tada. 

Brae eimejerage ere tugogado Paulo ji. 1Merire pagera awubodure durekodajire icare nowu sacerdotedoge eimejera kurirewu ure turawuje nowu kae, ia codureuge ebo, ia boe eroiagudu epa iei Tertulo cedu kodure ebo. Etaregodure dukejere, eture nowu brae eimejera kurirewu ae, tumago pegawo Paulo ji biegai. 2Emagore Paulo bogai tuwo tugogado ji. Icare nowu Tertulo mako pegare ji nowu brae eimejera jekai, akore Akire are boe pemegado cei, are boe butugudo cei. Aro koiare boe ero pegarewu makarewu kadodure ceno moto keje. 3Ceerduware aro oinoduji, boe jamedu boeji jii je, boe jamedu boe keje, akarurewu Félix, du kodire cenure tukutaido ai. 4Macare itaidukare boe koriwo ai jii je du kodire inogwamagudu nure ai awiapagawo iwadaruji jao. 5Ceerdure awu imeduji, pega remawure, ure boe erugo pui boe jamedu boe keje, judeudoge etada. Nazareudoge ia eimejera nure ema. 6Uiagu Pao uwai pegado jamedu, macare cere cegeragu ji. 7(Cedaidure cewo cegogado ji, ceroiagudu rekodaji, mare nowu brae eimejera iei Lísias cedu aregodure, icare ure tugeragu cegera piji turaga tabo taci je, icare ure onare jiwuge cedudo mato aegai). 8Ica, aki mitodu anoramode ji, dutabore aerduwamode cemagore ai jiboeji jamedu boe ema remawuie. 9Icare nowu judeudoge ere tuiodo nowu turoiagudu epa bataru keje, egore oinoie ure rugadu. 1 Du keje icare nowu brae eimejera ure tugera amagadudo Paulo bogai, icare Paulo akore.
Iorduware joru makaguragare aetui awu moto jitu duji, du kodire imagomode iparu tabo aegai ipagudu bokwa tabo, imeartorui ai dutabo. 1 Boe rakamodukare ai aerduwawo meri kodukae ikera pudogidure pobe taci iwurekotodu kori irudui Jerusalém bakurireuto dupiji. Irudure toro, inogwamaguduwo Pao ji. 1 Iaboe iaboe eerdukare ii inogirui iaboeji iaboeji; eerdukare ii boe erugo Pao uwai tada duji, iarema sinagoga tada, iarema bakurirewu tada. 1 Jamedu eroiwakare tuwo aerdudo tumago pega nure iiboeji. 1 Imago nure oino aegai ikodure paedogamage eno Aroe Eimejera utawaraji, imeartorure atugododure Moisés o bapera kejeboeji, profetadoge eno bapera kejeboe jamedu boeji, ikodui emagore tuginoiwu oino jiwu bakaru rekodaji. 1 Ipaga nure Pao ji epagamagai jitudu reore, pemegareuge, pegareuge eewodumode pugeje duji. 1 Kodire inure idurudo ikoduwo imeardae pemegarewu tabo Pao jekai, ime eegai jamedu. 1 Joru makaguragare dukeje, itaregodure iwobe etae, makudu pagare etaiboe rogu tabo, makudumode Pao uwai tada boe tabo jamedu. 1 Icare iroi nono dukeje, eerdure ii ipemegado Pao uwai tada duji, mare boe ekare tago, boe erugodukare pui nono. 1 Eerdure iiwu, ia judeudoge etaregodui Asia pijiwugere emage, emagere etaregodumode aegai emagowo iiboeji, eerdure iro pegareuji rugadu dukeje, kodi karega. 2 Mare mugure oinowuge emagowo awiegai eerdu rakuduie ia iro pegareuji nowu ere irego judeudoge eimejerage eegai dukeje. 2 Imagore tu jiboe imago raka tabodu reo bireuge eewodumodedu koiare judeudoge eimejerage ere tugogado ii taegai. 2 Boekare. Nowu brae eimejera Félix jorduwa birigodure emeartoraeji, du kodire ure nowu judeudoge eimejerage etudo jao, akore Nowu boe eimejera Lísias aregodumode mato dukeje imeardu birigodumode tai. 2 Icare ure nowu tugobaigarege eimejerado tugedo pemegado Paulo ji, akore ji jetuwo ji butugu tabo, ukawu metage ei tugerabraredo jitudu pijido. 2 Meri makakare dukeje, nowu brae eimejera Félix aregodure toreduje Drusila apo, duwudo judeudore ema. Makore Paulo bogai, icare biapagare makoi boe emeartorui Jesus Cristo jituduji. 2 Du kejere Paulo makore ei boe emodukae pu pegado, pu barigududo, boe ekera keadukawo pudui, ia meri keje Pao umoduie tugogado boe ji, du kodi icare nowu Félix pagudugodure, icare akore Paulo ji Urugadu jao, atudo jao, ia kodiboe keje imagomode awogai pugeje. 2 Upagare jamedu Paulo umoduie diiero maku pudai du bogai, du kodire mako makore bogai tu tu tumagowo ji. 2 Jorure pobe durekodaji, brae eimejerage ere Félix tawuje nowu moto piji, ere Pórcio Festo mugudo mugato. Boekimorema, nowu Félix aidure tuwo judeudoge eegaredo, du kodire ure Paulo mugudo baicorewu tada tuiageje. 

Paulo makoi brae eimejera kurirewu César bogaidu. 1Meri pobe ma jewu metuia bokware dukeje, nowu brae eimejera Festo aregodure nowu moto kae, icere ruture Jerusalém bakurirewu kae. 2Nonore icare nowu sacerdotedoge eimejerage mare judeudoge kurireuge eture ae, emago pegare Paulo ji biegai. 3Enogwamagudure ji tuwo boedo Paulo reko mato Jerusalém kae pugeje. Paga karega, etaidure tuwo tuwiado awara okwai tuwo bito. 4Mare Festo akore Paulo muguie baicorewu tada Cesaréia bakurirewu keje, pudumie tudumoduie toro meri makakare dukeje. 5Icare akore ei Kode, ia kurireuge tagi tamode tarawuje itabo, icare nowu imedu ia ropegareure dukeje, tamagomode iiegai toro. 6Icare mugure nono kimo meri ikera awubodure pobe taci ikera awubowuto rakudu dukejere icare ure turawuje Cesaréia bakurirewu kae, icare makore Paulo bogai. 7Paulo aregodure ae, dukejere icare aregodure Jerusalém pijiwu judeudoge ere taiado apo, enogirure Paulo ro pegarewu makaguragareuji, mare enogiru paga nure. 8Paulo rema, mako makore tubaru tabo, akore Iro pega bokwa. Iro pegakare judeudoge eroiaguduji, iro pegakare Pao uwaiji, iro pegakare Roma kejewu brae eimejera kurireuji. 9Mare nowu brae eimejera Festo aidure tuwo judeudoge eegaredo, du kodi icare makore Paulo ji, akore.
Akaidure aruduwo Jerusalém kae ewo tugogado ai iegai? 1 Icare Paulo akore Roma kejewu ia brae eimejera jekaire imugure, du kodi icare umode turugadu boewo tugogado ii toro Roma bakurirewu keje. Iro pegarewu bokwa judeudogei, akire aerduware. 1 Iro pegarewu umode ei, ewo iwido rugadu ma, ipagudumodukare iwiwo. Mare awu ereadodure jiwu iro pegarewu bokware dukeje, iaboe iaboe eroiwamodukare tuwo imagu mako pegare iiwuge ekera kai. Itaidure ituwo Roma kejewu brae eimejera kurirewu César ae. 1 Du keje icare Festo makore jao tumedage ebo, icare akore ji Amagore César bogai, du kodi icare atumode César ae. 
Brae eimejera Festo makoi judeudoge eimejera Agripa biegai Paulo jiboeji. 1 Meri makakare dukeje, nowu judeudoge eimejera Agripa ure turawuje toreduje Berenice apo toro Cesaréia bakurirewu kae, tugimaduwo Festo apo. 1 Icare emugu raire nono, dutabore icare Festo readodure nowu judeudoge eimejera biegai Paulo jiboeji. Akore Félix ure ia imedu mugudo baicorewu tada tuiageje. 1 Icare iture Jerusalémto dukeje, nowu sacerdotedoge eimejerage mare judeudoge codureuge etaregodure tumago pegawo ji iwiegai, enogwamagudure ii iwo boedo bito. 1 Icare imagore ei Roma kejewuge ceroiwakae cewo boedo iaboe iaboe ewido, cemode nowu bitodumodewu udo turagojedo mako pegare puduiwuge eegai tumagowo tubaru tabo duotodai. 1 Icare etaregodure mato. Icare nowu barogwato kuri je inure iwiapagawo ei, icare ire itugarege edo nowu imedu reko mato jamedu. 1 Icare nowu onare jiwuge etaregodure mato iegai, mare emago emagokare ia imeardaere ro pegare jiboeji. 1 Emago pegare pui tumeartorure jiboe koia. Emagore pui ia birewu imedu iei Jesus cedu jiboeji, duwure Paulo akore jewoduie. 2 Du kodi icare irore ta... Iorduwakare inoba iromode ji nowu tagoino dukoia. Du kodire inoragodure ji aidurakuduie tuduwo Jerusalemto boewo tugogado pudui toro. 2 Macare Paulo akore taiduie tuduwo Roma kejewu cegimejera kurirewu César ae. Du kodi icare ire Paulo mugudo baicorewu tada jii imode boedo reko toro César ae du kae. 2 Icare nowu judeudoge eimejera Agripa akore nowu brae eimejera Festo ji Imi jamedu itaidure imearduwo nowu imedu bataruji. Icare Festo akore Barogwato ameardumode ji. 
Paulo rakojei judeudoge eimejera Agripa jekaidu. 2 Barogwatore icare nowu Agripa aregodure toreduje Berenice apo, tuguri kuricigo tabo, ure turemo nowu brae eimejera uwaito, ia brae eimejerage ebo, mare nowu bakurirewu ia brae kurireuge ebo jamedu. 2 Icare Festo akore Akarurewu judeudoge eimejera Agripa, awiapagado. Mugure woewu boe taiamedu, tawiapagado. Taerdu nure awu imeduji oino, du judeudoge eiamedu emago emagore, enoiogwarire bitoduwo. Emagoino woe, emagoino Jerusalém tada jamedu. 2 Mare iemarure inoba rore du bogai, icare iordukare ia roji bitoduwo. Mare makore tudumoduie César ae, dukoiare ire imeardaedo rekoduwo toro César ae. 2 Mare iwo bapera atugodo cegimejera kurirewu Roma kejewu bogai tabowu ro pegarewu bokwa. Du kodire ire arego woe taegai, akarurewu tagimejera jekai, taerduwo ia ro pegareuji ma, iwo bapera atugodo ji. 2 Paga karega, iegaire umodukare turugadu iwo boedo reko toro ireadodukai onare jiwuge emagore jiboe jitu tabo. 

Paulo uwadodae Agripa biegaidu. 1Icare nowu judeudoge eimejera Agripa akore Paulo ji Amagodo aparu tabo. Icare Paulore tugera onado boe ji, akore 2Iegare nure, paga karega, imagomode iparu tabo cegimejera kurirewu Agripa aegai, nowu judeudoge emagore ii jiboe jamedu boeji. 3Paga karega, aerdu birigodure judeudoge eroji, mugure pumegiwu emeartoraeji jamedu. Du kodi icare inogwamagudu nure ai, awiapagawo awudugu tabo iwadaruji. 4Judeudoge eerduware iro oino duji jii negedurogu imi dupiji, eerdure ii ino moto keje, bakurirewu tada jamedu. 5Marigudu eerduware inogwacei fariseudoge eiaogwai duji, duwuge emeartoru raka kodure ia judeudoge emeartoru raka kori. 6Macare oino ipaga nure Pao akore paedogamagei tumoduie maku pagaiboe jitudu bogai, du kodire emago pegare ii aegai. 7Padure pumekejewu pawobe ei pagera pudogidure ere pobe pugejedu epaga nure Pao akoinodu bogai, tumaragodui Pao ai boecoji meriji jii je. Awu ipagare bogaiboe koiare judeudoge emago pegare ii. 8Imi jamedu imeardaere marigudu umoduie turugadu iwo itonado du kuricigodo Jesus jituji. 1 Oinonore irore rugadu Jerusalém tada. Ire makarewu iwiemage etugu baicoreuto, sacerdotedoge eimejerage ei tuwadaru maku inai dutabo. Icare sacerdotedoge eimejerage ere boedo ewido dukeje, ire iiodo ewadaru keje jamedu. 1 Iture eregodaji itonai ei dutabo nowu sinagogadoge ekao, irorerure ei iwo ewarigu tumeartorure jiboe piji. Nowu ikorigodure eiwu itodure gu gu gu je, icare itonare ei, iture eregodaji jii moto tuginoiboe kae. 1 Du kodire iture Damasco bakurirewu kae, sacerdotedoge eimejerage eno bapera tabo. 1 Du tabore icare, ikimejera kurirewu, itu nure awaraji meri pagaia keje, dutabore baru pijiwu ia urugureboe aregodure, nowu urugureboe kodure meri joku urugu kori, urugu ure tumaedo iiogi, imedage eiogi. 1 Boekimorema, ceiamedu buture mototo kuri tuku je. Icare imeardure ia boe akoi ii duji, hebreudoge ewadaru tabo, akore Saulo, Saulo, kodiba akonare ii, kodiba? Rakare ai awo awure to meriri ototo. 1 Icare imagore ioguduba akiba akagoino, ikimejera? Icare Pagimejera akore Akonare jiwu Jesus imireo. 1 Mare aragojedo! Inure ikuo akai iwo itugaredo aki awadoduwo boe etai awu aerdure jiboe jamedu boeji. Imode ikuo akai pugeje iwo aerdudo makaguragareboeji du jire areadodumode boe etai jamedu. 1 Ire akinorudo judeudoge epiji, judeukare emawuge epiji. 1 Inure atudo etae, awo eeku jado, ewo tugirimi boeco piji urugureboe kae, ewo tugirimi boe pegarewu piji Pao ae ma, tumeartorui ii dutabo turo pegarewu okwawo, emuguwo pemegareuge etada. 1 Nowu kodiboe pijire, ikimejera kurirewu Agripa, imeartoru bokwakare nowu iordure jiwu baru tadaboeji. 2 Ire Pao bataru kogado Damasco kejewuge ewiegai boetoji, dukejere ire kogado Jerusalém tada, dukejere ire kogado judeukare emawuge ewiegai, ewo tuiedorodo, ewo tugirimi Pao ae, turo pemega tabo. 2 Awu iro oino dukoiare icare judeudoge ere tugeragu ii, ere tuiagu iwido. 2 Mare Paore tugera braredo ii, dukoiare iragoje kimore jii oino. Moisés mare profetadoge egore umoduie tudowujeboe du jire imago imagore biegareuge ewiegai, kurireuge ewiegai. 2 Du reo Cristo umoduie tuiwodo, jewodumoduie bireuge epiji boetojiwu, dutabore umoduie urugureboe awadudo judeudoge etai, judeukare emawuge etai jamedu. 2 Nowu Paulo akoinodu kejere icare Festore tumago rakaguragado, akore Akaora bai baire, Paulo, aerduwa kuricigo dukoiare ure ameardae pegado. 2 Icare Paulo akore ji Itaora pegakare, akarurewu Festo, mare boe jokoduwu, boe jetororewu jire inagoino. 2 Ica, awu cegimejera kurirewu Agripa, duwu jekaire inagoino ipagudu bokwa tabo, jorduwa birigodure inagoino jamedu boeji. Iorduware inagoino jiboe iaboe iaboe biadodukae joku piji, paga karega, iaboe iaboe ukare tudowuje boe biarewu tada. 2 Ikimejera kurirewu Agripa, ameartorure profetadoge ewadaruji? Iorduware ameartoruie ure duji. 2 Icare Agripa makore Paulo ji: - Boce kodi anure cristaodo imi, kodi karega. 2 Icare Paulo akore Inogwamagudu nure Pao ji uwo ado nono ireore, mare tu aki karega, meardure iwadaru jiwuge eiamedu boe ewo tudo nono ireore, mare awu ikeragogui oino dutabo karega. 3 Icare nowu judeudoge eimejera, nowu brae eimejera, nowu Berenice, mare mugure nono ebowu jamedu boe, ere turagojedo. 3 Icare ei tudawuje du tonaji emagore pui, egore Awu imedu ukare iaboe iaboe towuje bitoduwo. 3 Agripa akore Festo ji jamedu Awu imedu okwamagudumodukare tuduwo César ae ma, uia turugadu boewo kiwuje uwo tuginorudo. 

Paulo kodui Roma kaedu. 1Nowu brae eimejera aidure cegoduwo Itália moto kae dukeje, ure Paulo mare ia ieragogudodureuge emagu ia tugobaigarege eimejera iei Júlio cedu ai, duwure nowu brae eimejera kurirewu uwai tadawu nure ema. 2Icare cere cedaredo ia Adrumeto bakurirewu pijiwu ika kurireuto, du kodumode Asia moto okwaji, icare ure meriri aogado moto piji. Ia imedu iei Aristarco cedu, ia Macedônia moto kejewu bakurirewu iei Tessalônica cedu pijiwu imedu, kodure cedabo jamedu. 3Barogwatore icare cere cedaredo jao Sidônia bakurirewu okwai, icare nowu ika kurirewu tadawuge eimejera Júlio, turo pemegai Paulo ji dutabo, ure udo tudaru tumedage ewai kae, tuwo tugeragu taidure jiboeji. 4Du pijire icare cere ceremo pobo maereuto, icare cegodure pobo aiare tabowu moto iei Chipre cedu okwaji, bakuru aregodure cedogi du kodi. 5Cere pagado Cilícia mare Panfília eno pobo maerewu kajeje, icare cedaregodure ia Lícia moto kejewu bakurirewu iei Mira cedu kae. 6Nowu ika tadawuge eimejera jordure ia Alexandria bakurirewu pijiwu ika kurireuji du kodure Itália moto kae, icare ure cedo cedaredo to. 7Cero butugure ceno ika kurirewu tabo meri makaguragare jii cegodure Cnido bakurirewu kae. Nonore icare bakuru ukare cedo ceburedo to. 8Icare cerore pobo aiare tabowu moto iei Creta cedu okwaji, puredu tu moto joi pobotodu iei Salamina ceduji. Cero kodu pegare nowu moto okwaji, dukejere cedaregodure okwa iei Bons Portos cedu kae, puredu tu ji Laséia bakurirewu mugure. 9Boere marigudu, boere todorogado pudui du kejewu boe ure marigudu. Boe ekodui nowu ika kurirewu tabodu pegagodure. Du kodire Paulore tumedage ewie nowu inoduji, akore 1 Imedage, iordu nure awu cegodui tabodu pegagoduie ure cei, ikaji, ika oredure tabo boeji. 1 Mare nowu tugobaigarege eimejera meartorure ika epaji, ore ika cewuji, mare Paulo bataruji karega. 1 Jamedu nowu ikadoge epa pegare emuguwo keje nowu biaku keje, du kodire boce kodi eiamedu meardaere umoduie turugadu tuwo tugirimi pobo maereuto, epagare turegodumode Creta moto tadawu bakurirewu iei Fênice cedu kae du bogai, tumuguwo tada nowu biaku tonaji; paga karega, mugure meri rutu jaogwai, bakuru aregodure to. 
Bakuru rakarewu koiare ure emeru pegadodu. 1 Sul jaogwaiwu bakuriri aregodure, du kodire emeardaere tumoduie turowo nono taidu reore. Icare ere meriri aogado pobo piji, ekodure pobo okwaji, puredu tu nowu pobo aiare tabowu moto iei Creta ceduji. 1 Boekimorema, boe raikare durekodaji nowu pobo aiare moto tabowu pijire ia aroe medobo aregodure, du iere Europa pijiwu Aroe Medobo. 1 Nowu ika kurirewu roiwakare nowu bakuru rakareuji, du ure tumugudo keje taci; cere udo cerego rugadu taci. 1 Ure cewarigu kuri ia pobo aiare tabowu moto biegarewu iei Clauda cedu kae, dukejere icare cere cemugudo, nowu ika kurirewu o boe ewurejoia keje. Icare cere jetu otorogado. 1 Du kejere ere bukigu kurirewu upodo nowu ika kurirewu tabo, boe jokodu kadu kawo (nowu pobo butoborewu ukawo bowuje, ukawo pegado). Icare epagudure nowu ika kurirewu jomode Sirte kejewu kugaru uporuto duji. Du kodi icare ere ao jiwu aroia rawuje, ere bakurudo turego toro boeto. 1 Barogwatore icare bakuru rakaguragare kimo, du kodire ere ika kurirewu oredure taboboe barigu barigu poboto. 1 Rekodajiwu meriji pugeje cere ia ika epa meriridoge ewarigu ewarigu poboto jamedu cegera tabo rugadu. 2 Boe raire du tonaji meri joku aregodukare kuiejedoge ewogware jamedu. Bakuru rakaguragare kimo. Cebagakare cemode ceginorudo du bogai pugeje. 2 Boe raicigore cekai boe ko dutabo, durekodajire icare Paulore turagojedo boe etoiado, icare akore Iwiemage, tawiapagamode iwadaruji takawo tadawuje Creta piji ma, pawudumodukare awu boe pegareuto, pamodukare awu pagoroe barigu barigu, kodi karega. 2 Ica, oinore icare inure taerduwado: tagidado, tabagudu kaba, ia tagi ia tagi tawogwamoduka. Ikare okwamode mito tuje. 2 Awu boecoji, imaragodure aiwu Are Eimejera, du ore imi jamedu, ia o tupare towadudo iiegai, akore ii 2 Apagudu kaba, Paulo, umode turugadu akoduwo Roma kejewu César ae. Paore awu kodure akabowuge emagu akai, ewo tuginorudo. 2 Du kodi icare, imedage, tabagudu kaba. Imeartorure boemode nono Pao o tupa akore iwiegai du reore. 2 Cewarigududodumode ia pobo aiare tabowu moto kae. 2 Cemugure pobo maerewu iei Adriático cedu kajeje boecore pobe puibiji durekodaji, boekimorema, boeco oia kejere icare nowu ika kurirewu epage ere boe pa tuburedugoduie ia moto kae duji. 2 Icare ere meriri barigu poboto bukigu tabo tuiorduwo pobo koji; ure pagera pudogidure ure ino pugeje. Otobi ji pugeje biegatu je, boe ekana remagudure, ure pagera pudogidure pagera awubodure turegodaji pugeje. 2 Du kodi icare epagudure tumode ika to ia toritoduji; du kodire ere meriri motudurewu ui pobe puibijidu barigu poboto ika upo jaogwai, tuiedu rakawo ji, nonore epagare jii barogwa kododu kae. 3 Kuri je nowu ika kurirewu epagere turegoduiagu, du kodire ere tuiagu nowu ika kurirewu je kejewu meriri motudurewu barigu poboto mare ero arodu nure, ere nowu ika biegarewu rawuje, ere tumugudo keje poboto turegoduwo tada. 3 Paulorema ure nowu ika kurirewu tadawu tugogobaigarege eimejera bie, ure tugobaigarege ewie jamedu, akore Nowu ime emugumodukare ika kurirewu tada ma, taroiwamodukare tawo taginorudo. 3 Du kodi icare nowu tugobaigarege ere nowu ika biegarewu iku kado, ere udo tuwududo. 3 Barogwa kododu tabore icare Paulore eiamedu edo tudugu tudo, ure edo iaboe rogu boe kowuje, akore ei Merire pagera pudogidure ere pobe puibiji tuwugeje 3 tanudukai, takai ia ko dutabo. Oinore icare inogwamagudu nure tai tawo iaboe rogu ko, tawo tadurudo. Ica, ia tagaorogu okwamodukare tagaora piji rugadu. 3 Awu tagoinodu tabore icare Paulore tugeragu ia amireuji, mako pemegare Pao ji eiamedu jekai, dukeje icare ure bowuje, ure togwage paru to. 3 Awu ro oinodu kejere icare eiamedure tudugu tudo, ere togwage paru to jamedu. 3 Eiamedure 2 6 nowu ika tada. 3 Icare ekuredure, dukeje ere nowu ika kurirewu barigodudo, tui trigo barigu poboto dutabo. 3 Du kejere icare, meri awadure dukeje, nowu ika epage ere boe pa tuiorduwakae nowu motoji. Icare eerdure ia pobo maerewu ui turemo mototo duji, kugarubo padure nowu pobo okwaji. Etaidure tuwo nowu ika kurirewu jodo to, turoiwamode dukeje. 4 Icare ere nowu meriri motudurewu eceba bukigu kado kado, ere pijido toro poboto, ere ika bure kiwuje, ere ika aroia jeture ipo towu jado, icare nowu ika puredugodure nowu kugaru okwa kae. 4 Boekimore, nowu ika kurirewu jeture ia kugaru ao otoreuji. Nowu ika jore kugaruto, tudure to, dukeje ukare tudawuje piji, dutabore nowu ika upore tubegado, ure tuwowuje nowu pobo rakarewu koia. 4 Icare nowu tugobaigarege etaidure tuwo nowu iera kogureuge ewido ma, eregodukawo poboji. 4 Mare owu eimejera iei Júlio cedu, aidure tuwo Paulo inorudo, dukoiare makore ei erokawo ino. Icare akore jorduware tugurugoduwowuge ei ewo tuwarigu boetoji poboto etuwo kuri toro moto kae. 4 Iagerema etaregodure moto kae tubadui ira keje dutabo, iage etaregodure moto kae tubadui nowu ika kobo rogu boe ewugeje dutabo. Oinore icare eiamedu etaregodure moto kae tuie tabo, tubemega tabo. 

Paulo rakojei pobo aiare tabowu iei Malta cedu kejedu. 1Icai cei ceginorudo dukeje, cere boe pa nowu pobo aiai tabowu moto ieie Malta, oino. 2Nowu moto kejewu boe eetu pemegaguragare cei, ere ia jorugu kurirewu mugudo, du oiadodare ere cemugudo, paga karega, bubutu nure, biaku nure. 3Icare Paulore tudugu jerigi upo kuda tuwo barigu joruto, du tonajire icare ia awagu eworirewu, rekodure joru pijidu, ure taredo ta, okwa jore tuku ierato. 4Nowu boe eerdure nowu awagu bararei Paulo kanajura jituji, dukeje emagore pui, egore Boe jokodu awu imedu ure boe ewido, paga karega, ure tuginorudo pobo pegarewu piji, mare Pao aidukare jewo. 5Ure tugera jukodo awagu apo joruto boe puredukai pudui dutabo. 6Nowu boe emeardaere kana bokumoduie dukejere bimode kuri je duji. Mare epaga raicigore bogai dukejere ere boe pa boe puredukae ji rugadu duji. Du kodire ere tumardae kirimi, egore Aroe Eimejera nure ema rugadu rabodu. 7Nowu oiei, nowu moto kejewu ia imedu iere Públio cedu o baidoge emugure. Awu imedu ure tugeragu cei tuwaito, merire pobe ma jewu metuia bokware, jetu pemegare cei. 8Boekimorema, nowu Publio uo kogodure, padure tuba keje, biri uru nure, kuri kugudure jamedu. Paulo uture ae, okwamagudure Pao ji paru tabo, ure tugera bu ao keje, icare ure pemegago. 9Awu Paulo roi oinodu kejere icare, nowu pobo aiare tabowu moto kejewu kogodureuge eiamedu etaregodure ae, epemegagodure jamedu, du kodire eetu pemegaguragare cei. 1 Icare cedui nowu piji dukeje, ere cedaidure jiboe jamedu boe maku cenai. 
Ekodui Malta piji Roma kaedu. 1 Arire pobe ma jewu metuia bokware dukeje, cere cedaredo ia Alexandria pijiwu ika kurireuto, duwu muguradu nowu pobo aiare tabowu moto keje nowu biaku tonaji. Dioscorodoge eie mugure ika kurirewu keje. 1 Cedaregodure Siracusa bakurireuto, dukeje icare cere cewuredo tada, du tadare cemugure merire pobe ma jewu metuia bokware. 1 Du pijire cegodure oino pobo okwaji jii cedaregodure Régio bakurireuto du kae. Barogwatore icare, Sul jaogwaiwu bakuru aregodure, dutabore cegodure. Icare merire pobe dukeje cedaregodure Pozzuoli bakurireuto. 1 Nonore ceerdure ia cewiemagei, duwugere etaidure cemuguwo pudabo merimode ikera awubodure pobe taci ikera awubowuto. Du keje cegodure Roma bakurirewu kae. 1 Roma kejewu pawiemage ewiedure marigudu cedaregodumode duji. Du kodire etaregodure cedogi jii ia bororo iei Apia cedu kae, ia boe eda iei Três Tabernas cedu kae. Icare Paulo jordure ei dukejere ure tudugu tudo pugeje, jekarere Pao ji. 
Paulo roi Roma kejedu. 1 Icare cedaregodure Roma bakurireuto dukeje, tugobaigarege ere Paulodo tumugudo ewai tada, ia tugobaigare jeture ji. 1 Merire pobe ma jewu metuia bokware dukeje, Paulo makore nowu judeudoge kurireuge ewogai, etuwo pudae. Ere tudo pui ae, dukeje icare akore ei Imanamage, iro pegakare boe ji, iro pegakare paedogamage eroji, du kodi karega icare boere tugeragu ii Jerusalém tada, ere imagu Roma kejewuge ekera kai. 1 Awugere icare tui tugogado ii dukeje, etaidure tuwo ikinorudo, eerdukare ia iro pegareuji iwiwo kodi. 1 Mare judeudoge ekiarire, du kodire inogwamagudure César bogai, mare itaidukare imago pegawo iwobei. 2 Kodire imagore tawogai, imagowo tai, paga karega, Israeldoge epagare bogai boe koia boere ikera kogudo awu meriri iku tabo. 2 Icare egore ji Ia bapera aregodukare cewogai Judéia piji iaboe tabo, ia cewiemage etaregodukare nowu moto piji jamedu tumago pegai ai dutabo. 2 Mare cedaidure aki rugadu amagowo cewiegai ameardae jiboeji. Paga karega, ceerduware tu jiboe reo boe etona etonare nowu boe ji boe jamedu boe keje. 2 Icare ere ia meri remagu tumagowo pui. Du kejere makareuge etaregodure bogai nowu mugure tadawu baito. Meri jamedu jire emagore pui meri rutu piji jii meri butu kae. Paulo readodure ewiegai Pao o boe pemegareuji, ure tubewudo Moisés mare profetadoge ewadaru tabo tuwo emeartorudo Jesus ji. 2 Iage emeartorure bataruji, iagerema emeartorukare. 2 Eerdu pemegakare pu meardaere puibagi, du kodi icare eture, du kodire Paulo akore ei Boe jokodu Aroe Pemegarewu akore taomagei profetadoge eiabiji 2 Atudo nowu boe etae, amagodo ei tawiaja tabore tameardumode, mare taerduwamodukare; taeku tabore taerdumode, mare tamodukare boe pawuje. 2 Paga karega, awu boe ewabo rakare, ere tuwiaja mi, ere tuioku mi, tukawo tuiedorodo ma, ikawo epemegado (Is 6, s). 2 Du kodi icare, taerduwado: awu Pao o boe pemegarewu makudumode judeukare emawuge etai. 2 (Du kejere icare judeudoge ere tudawuje nowu piji tumago rakai pui dutabo). 3 Paulo mugure nowu ture aruwu bai tada jorure pobe. Nonore ure tugeragu jemarure tuwogaiwuge eiamedu boe ji. 3 Readodure brae ewiegai Pao o boe pemegareuji, ure boe eerduwado Jesus jiboeji, turaga tabo, taidu tabo rugadu, iaboe iaboe emagokare ji rokawo ino. 

Boe eimadu. 1Imi, Paulo, imode awu bapera atugodo. Jesus Cristo burejoia nure imi, Pao ure apostolodo imi, ure tugeragu ii iwo bakaru pemegarewu kogado du bogai. 2Marigudu Pao makore to profetadoge eiabiji awu bakaru pemegarewu umode tudowuje duji, duwugere awu inodu bu bapera pemegarewu keje. 3Kejere boe emagore Pao Onaregedu Pagimejera Jesus Cristo jiboeji, duwu brae eimejera Davi otojiwu nure ema, imedui pudumi du reore. 4Aroe Pemegareure boe edo boe pa Aroe Eimejera Onaregeduie Jesus Cristoce duji, jewodui bireuge epiji dukoia. 5Pagimejera Jesus Cristo, koiare ure apostolodo imi, imaragoduwo tumaragodaeji, iwo awu moto kejewu boe erego emeartoruwo ji, ewiapagawo ji. 6Awuge etadare tamedure jamedu, Roma kejewuge, Jesus Cristo makore tawogai jamedu. 7Taiamedu boe, Roma kejewuge, Pao meardu kurire tai, togewo tagi du bogai. Pao Aroe Eimejera, Pagimejera Jesus Cristo o boe pemegarewu boe butugurewu jetuwo tagabo. 8Iegare kuricigore Aroe Eimejera ji, Jesus Cristo tada, taigoia, mare paga karega, moto kejewuge eiamedu boe eegare nure tameartoraeji. 
Paulo aidure tuduwo Roma bakurirewu kaedu. 9Pao Aroe Eimejera, imaragodure aiwu iwabo jamedu tabo Tonaregedu o bakaru pemegarewu keje, jorduware imagoi pudui tabaru tabo duji. 1 Inogwamagudure tu tu tu ji tuwo itudo tawogai, taidumode dukeje. 1 Itogea kuricigore iorduwo tai, iwo ia baru tadawu boe pemegarewu maku tagai, tameardu awaduwo tai du bogai. 1 Mare pawo pu meardu awadudo puibagi, pameartorae mitodu jitu koia. 1 Iwiemage, itaidure taerduwawo itaidu rakare iorduwo tai du bogai duji, itaidure imaragodu pemegawo tagabo, imaragodu magai ia ao pegokareuge ekao du reore, mare jii oino iroiwakare ituwo tawogai roga. 1 Imaragodure boe eiamedu boe etai grécia kejewuge etai, Grécia kejewukare emawuge etai, jorduwareuge etai, jorduwakareuge etai jamedu. 1 Du kodire ire irugadu iwo bakaru pemegarewu kogado Roma kejewuge tawiegai jamedu. 
Boe emeartorae. 1 Ipogurumodukare inagoi bakaru pemegarewu jituji. Paga karega, ro rakaguragarewu nure ema tuwo meartorureuge eiamedu einorudo, Judéia kejewuge boetoji, rekodaji Judéia kejewukare emawuge. 1 Mare paga karega, kejere Pao o boe jetororewu ure towadudo taregodui boe emeartorae piji, tui boe erego boe emeartorae kae, padumagai bapera pemegarewu kejedu reore pemegarewu imedu jemode tumeartorae kodi . 
Meartoru bokwareuge ero pegarewu. 1 Boe jokodu, Pao kodu kagirire ure boe rakarewu biado turo pegarewu koiawu imei. 1 Paga karega, ure boe eerdumode puduiboe awadudo eegai. 2 Awu moto towujedure durekodaji, boe eerdukare jiwu Pao jiboe: ro raka, Aroe Eimejerai pudumidu, boe eerduware ji ure towujeboe koia. Du kodire boe emodukare tuiorduwa bokwa bokwado. 2 Boe eerdui Pao jitu tabo, ekare akaru kurido, ekare tukutaido ji, dure karega, emeardae pegare, ewabo mugure boeco tada. 2 Egore tuiorduwa rakaguragae, mare etaora bai baire. 2 Ewiapagakare Aroe Eimejera remawuji, mare ewiapagare aroe eimejerakare emawugei, ime ereoreugei, barege ereoreugei, kiege barege ereoreugei. 2 Du kodire Paore emagu nowu ewabo aidure jiboe kai, du kodire ere tugodu pegado. 2 Ere Pao bataru jetorogodurewu maku tuwadararodae jipagi, ere tubojodo Paore towuji boeji, du jire ewiapagare, ekare tubujodo Pao remawuji, ewiapagakare ji. Duwu jire boe eegaremode jii je. Oino godu. 2 Du kodire Paore emagu poguru bokwareboe kai areme ere tumagu turowo nono eromodukare jiboe kai. 2 Ime ero pegare pui jamedu, tui toreduje pijido dutabo, ere tumagu puai, du kodire ere tugodu pegado turo pegarewu morice. 2 Etaidukare tuiorduwawo Pao ji, du kodire ure emagu tumeardae pegarewu kai, turomodukare jiboeji. 2 Enogorobadure boe pegarewu awadu tabo, boe ero pegajagurewu awadu tabo, boe etaidui pu oroe jitu tabo, boe erorerae pegarewu tabo, boe eimaredui pui dutabo, boe ji pu bito dutabo, boe erugodui pui dutabo, boe ewadarodae tabo, boe emeardae pegarewu tabo, etonare Pao Aroe Eimejera ji. 3 Emago pegare pui, enogirure pui, ekodu kagirire pui, ere tojarodo pudui, ero pegarewu awadure, ewiapagakare tuomagei. 3 Etaora bai baire, ewadaru riki bokwa, enogudu bokware tumedage ebo. 3 Ero kigodure awu turo oino jiboeji icare eiore rore oinowugei jamedu, eerduware Pao akoe inodu bitodumode, kodi karega. 

Paoi tugogado boeidu. 1Imeduia, are akogado amedagei? Nowu inodu tabo aro pega nure rugadu. Are akogado amedagei mare arore nono ero reore, dutabo are boe pegado ai akaobiji. 2Paerduware Pao jetorogodui tui tugogado nowu rore oinowuge ei duji. 3Mare aki are akogado amedagei, aroi nono ero reore, ameardaekana amode akinorudo Pao umode tugogado ai dupiji? 4Amodukana Pao pemegaguragai paidu redugodudo? Aerduwakare Pao makoi awagoidu tubemegaguraga tabo awo atugu ato, apemegawo du bogai? 5Mare awabo rakaguragare, akaidukare ameartoruwo Pao bataruji, du kodire anure Pao korigodumode aidu itodudo, umode tugogado boe ji du kejewu meri kae. 6Umode paro morido pagai paro rekodaji. 7Umode jere jii jeboe maku ure tubewudo pudui tuwo turo pemegadowuge etai, jemarure tuiegare pemegawo, tuwo tugurido, tuwi bokwawo du bogaiwuge etai. 8Mare aidure tu puduiwuge, ure boe rikirewu pijido tugoduwo boe jokodukarewu rekodajiwuge, Pao korigodumode ei, umode etogorido. 9Ro pegareuge eiamedu boe, boe korimode ei, eno maidodumode pudabo judéia kejewuge ekodumode boetoji, Judéia kejewukare emawuge ekodumode rekodaji nowu inoduto. 1 Mare Pao umode boe pemegarewu, boe butugurewu maku ro pemegareuge etai judéia kejewuge etai boetoji, eregodaji Judéia kejewukare emawuge etai. 1 Paga karega, Pao aiwore bo eiamedu boe ji pureore. 1 Judeukare emawuge enokare Moisés ui boe eroiagudu: ero pegare dukeje, ere tuwarigu boe pegareuto awu boe eroiagudu bokwa tabo. Cewu ore Moisés ui boe eroiaguduwuge eiamedu boe ero pegare dukeje, awu boe eroiagudu umode tugogado ei. 1 Paga karega, meardure boe eroiagudu jiwuge epemegakare, mare tu rore nono boe eroiagudu reoreuge epemegare Pao jekai. 1 Judeukare emawuge enokare Moisés boe eroiagudu rema, mare erore tumeardae reore boe eroiagudu rekodaji, enokare nowu inoduce, kodi karega. Kode emeardae ure turugadu etai boe eroiagudu reore. 1 Nowu turo oino dutabo, ere oinodu awadudo boe eroiagudu metui tuwabo tada duji. Nowu ewabo tadaboe ure edo boe pa awu inodu boe jokoduie. Mare paga karega, ia dukeje emeardaere turo pegaie ure, ia dukeje emeardaere turo pemegaie ure duji. 1 Nowu inodu awadumode Pao umode tugogado ime ero biadurewu jiwu meriji Jesus Cristo koia, ire kogadowu bakaru pemegarewu rekodaji. 1 Aki akagore judeuie ure aki, are aiodo boe eroiagudu keje, aegarere ako Aroe Eimejera ji. 1 Aerduware Pao aidure jiboeji, boe eroiagudu ure aerduwado boe pemegarewu ema remawuji. 1 Akire ameardaere akodui joku bokwareuge etododai duji, ameardaere akie urugureboere aki boeco tadawuge etaiduji, ocarokare puduiwuge ekodu pemegado duji, aerduwa birigodui boe jetorogodurewu padui boe eroiagudu keje duji. 2 Akire are amedage eerduwado, kodiba akare aerduwado? Akagore boe eiwogu kaiagu, kodiba akiwogure? 2 Akagore boe eerebari kaiagu, kodiba aerebarire? Akodu kagirire aroe eimejerakare emawugei, mare kodiba akiwogure ewai tada boeji? 2 Akojarore ai boe eroiaguduji, mare Pao pogurae nure aki akodui boe eroiagudu peragajeje dutabo. 2 Mare paga karega, bapera atugo akore judeukare emawuge emago pegare Pao ieji taigoia. 2 Aromode nono boe eroiagudu rekodaji ma, judeudoge eno kruca umode turugadu ai, mare ameartorumodukare ji ma, amode nono kruca padukare kejewuge ereore. 2 Kruca padukare kejewuge eromode nono boe eroiagudu reore ma, Pao biapagamode ei biapaga magai kruca padure kejewuge ei du reore. 2 Du kodi icare, judeukare emawu turoi nono boe eroiagudu reore umode tugogado ai, are boe eroiagudu kejeboe kado aerdui boe eroiaguduji, kruca padui awugeje du kodi karega. 2 Judeu ema remawu karega ure ema, nowu ure oino boe eegai tu je, kruca padure tu keje karega jamedu. 2 Paci oino, kruca padure uwabo kejewu judeu remawu rema, Aroe Pemegarewu koia, mare bapera atugo koia karega. Boe ewadaru jerebarimodukare apo, mare tu Pao Aroe Eimejera jerebarimode apo. 

Inoba judeudoge ekodure iage ekori. 1Inoba judeudoge ekodure iage ekori? Inoba kruca padure kejewuge ekodure kruca padukare kejewuge ekori? 2U! Inodu kuricigo, makaguragare. Boetoji, ica, Pao ure tumeartorudo to bakaru pemegarewu tabo etai. 3Kode, ia emage emeartorukare ma, kode, nowu emeartorukaredu umode Pao meardu kurii boeidu kado? 4Boro! Ukare ino rugadu! Boe eiamedu boe ewadararodure, mare Pao makore boe rikireuji tu rugadu. Ure nono bapera atugo reore boemode boe pa aedorogoduie ure duji awadaru keje, ai akogado boe ji dukeje . 5Paro pegarewu umode Pao jetorogoduidu awadudo ma, inoba pagagomode? Pagagomode ro pegaie ure tugorigodui pai duji? 6(Imago nure ime emagore jiboe reore). Boro! Ukare ino! Umode ino ma, inoba umode tugogado awu moto kejeboeji? 7Iwadararodae umode Pao jetororeboe urugu awadudo ma, kodiba icare umode tugogado ro pegareboeie ure imi duji? 8Umode ino ma, kodiba pagagomodukare oino: - Paro pegawo, boe pegarewu aregoduwo boe pegarewu piji? (Boe jokodu iaboe emeardae pegare ii tagoi iie iiodo nowu inodu keje duji. Mare boe pegamode nowu boe egoi oinodu morice). 
 Boe eiamedu boe ero pegare. 9Kode, inoba pagago mode? Judeudoge cegi cebemega kodumodukana judeukare emawuge epemega kori? Boro! Cere, judeudoge eiamedu boe, judeukare emawuge eiamedu boe eedui boe pegarewu kudadu awadudo. 1 Nono bapera atugo reore ia ro pemegareboe bokwa. 1 Ia jorduwareboe bokwa. Ia jemarure Pao bogai boe bokwa. 1 Boe eiamedu boe ere tuiaedo awara jetororewu piji. Boe eiamedu boe ere tuwogwado. Ia ro pemegareboe bokwa, boe bokwa rugadu. 1 Eruwo ure nono boe eiao jadodu reore. Boe ewadararodaere tudawuje eiabiji, awague etogori reoreboe ure tuwiado enogwa tada . 1 Eia okorobadure tuwadaru pegarewu tabo, jirireboe tabo. 1 Ewure kiarikare, eregodu rakare tuwo boe eku redo. 1 Boe ecebae, ure boe epegadoboe, jeture ekoda rea keje. 1 Eerduwakare boe butugurewu kaewu awaraji 1 Eerduwakare tubagudui Paoce duji . 1 Aró, kode, paerduware padure boe eroiagudu kejeboe jamedu boeie makore mugure boe eroiagudu kudawuge ewiegai duji. Nowu inodu tabowo boe eiamedu boe enogwa jetukawo pugeje, jamedu awu moto kejewu boewo boe pa turo pegareuji Pao jekai. 2 Paga karega, iaboe iaboe umodukare tubemegado boe eroiagudu koia. Mare boe eroiagudu ure boe edo boe pawuje boe ero pegareuji tu je. 
Boe ere tubemegado tumeartorui Jesus Cristo jitu koia. 2 Mare oino, boe eroiagudu, mare profetadoge emagore jiwu Pao o jetororeboe, ure towadudo boe eroiagudu bokwa tabo. 2 Pao o jetororeboe makudure boe emeartorui Jesus Cristo jitu koia, meartorure jiwuge eiamedu boe etai, boe epadukare pumekeje kodi. 2 Mare paga karega, eiamedu boe ero pegare, ere tuiaedo Pao urugu piji. 2 Epemegagodure mori bokwa tabo, Pao o boe pemegarewu koia; Jesus Cristo koiare ure einorudo. 2 Pao aidure Cristo uwo tuiwodo du koiawo boe ero pegarewu okwadodu makuduwo boe etai, boe emeartorui Jesus Cristo jitu koia. Du tabore ure boe eerdudo tuiedororeboeji, tuwudugugodui mariguduwuge ero pegareuji. 2 Awu kodiwu keje ure boe eerdudo tuiedororeboeji, tui meartorure Cristo jiwuge eedorodo dutabo. 2 Du kodire pagojaromode du koiaboe bokwa. Kodiba? Paroi nono boe eroiagudu reore du kodi kana? Boro! Pameartorure Cristo jitu kodi. 2 Mare paga karega, cemeardaere boe epemegagoduie tumeartoru koia, mare turoi nono boe eroiagudu reore dukoia karega. 2 Paokana umode tu judeudoge eno Aroe Eimejera? Judeukare emawuge eno Aroe Eimejera karega una? U! Ema rugadu. Paore judeukare emawuge eno Aroe Eimejera jamedu. 3 Pao Aroe Eimejera ure mito tu je. Emare umode judeudoge, judeukare emawuge eedorodo emeartoru koia. 3 Awu inodu tabo, pakana ure boe eroiagudu perodudo pudui boe emeartorae koia? Boro! Ukare ino! Paci oino, panure boe eroiagudu rakado. 

Abraão ure tubemegado tumeartorae koia. 1Inoba pagagomode makudure kodure pagododaiwu Abraão aiboeji? Inoba boere ji? 2Abraãmode tuiedorodo turo koia ma, ocaromode pudui rugadu, mare Pao jekai karega. 3Bapera atugo pemegarewu akore oino Abraão meartorure Pao ji, du kodire Pao biapagare nowu inoduji tuwo jetorogodudo. 4Mare maragodurewu maragodae morire, mori makudu karega ure boe enogudu koia, mare maragodae koia. 5Mare cewu ia ro bokwarewu meartorure ure ro pegarewu jetorodowu Pao jiwu, nowu meartoru koiare ure jetorodo, Pao okudu koia. 6Awu inodu jire Davi makore, tagoi eiwo aidugirimode Pao umode eedorodo taiwo kai ero jitu tabo. 7Jiwo aidugirireuge ero pegarewu okwadodure, biadodure. 8Jiwo aidugirirewu imedu Pao biapagakare ro pegareuji! (Sl 3, s). 9Davi makoi awu inodu jitu tabo, tu kruca padure kejewuge eiwo aidugirimode? Boro! Kruca padukare kejewuge eiwo aidugirimode jamedu. Mare paga karega, pamagore Abraão meartorure, kodire Paore pemegado. 1 Inoba boeredu kejeba awu inodure tudowuje? Kruca padui Abraão keje duotodai kana? Iarema rekodaji kana? Kruca padure keje durekodaji karega, mare kruca padure keje duotodai. 1 Kruca padure keje ia boiwu keje. Nowu kruca padui kejedu koiare boe edo boe pa pao Abraão jetorogodure duji, meartoru koia, nowu kruca padumode keje duotodai. Nowu inodu koia Abraão ore nure meartorureuge eiamedu boece, duwugere Pao aidure ei, kruca padukai ewugeje dutabo. 1 Abraão ore nure kruca padure kejewuge eiamedu boece jamedu, kruca padui ewugeje du kodi karega, mare ekodure Abraão ro rekodaji kodi. 1 Pao makore Abraão ji, rekodajiwugei jamedu, enomoduie awu motoce duji. Pao makore awu inoduji, mare Abraão rore nono boe eroiagudu reore du kodi karega, mare ure jetorodo meartoru koiadu kodi. 1 Mare Pao umode makuboe, kodure boe eroiagudu rekodajiwuge enomode ema, boe karega umode boe emeartoraece, icare Pao akore tumode maku boe etaiboe kodumodukare pudui. 1 Mare boe eroiagudu ure boe ekorigodae arego. Mare boe eroiagudu bokwa keje, boe ero pegarewu bokwamode jamedu. 1 Nowu inodu koia, Pao akore tumoduie makuboe aregodumode boe emeartorae koia, duma, Pao akore tumoduie makuboe makudu pagawo Abraão ore eiamedu boe etai. Pao akore tumoduie makuboere, rore nono boe eroiagudu reoreuge etai tu je karega, mare meartorure nono Abraão meartoru reoreuge etai jamedu, paiamedu boe Pao nure ema kodi. 1 Oinore bapera atugo pemegarewu akore ire makaguragarewu moto kejewuge etuodo aki... Oinore Abraão meartorure jiwu Aroe Eimejera akore. Ure bireuge ewodudowu Aroe Eimejera, ure jekareboe eedowu Aroe Eimejera. 1 Upagamode bogaiboe bokware boe eegai, dutabore upagare, meartorure makarewu moto kejewuge etuomode pudumi duji, nowu bapera atugo pemegarewu ako reore: 
Oinore aregodajiwuge emagaguragare. 1 O joru puredugodu nure 1 0 kae, jordure tageduie ure duji, jorduware toreduje Sara akeduie ure jamedu duji, mare du inodu tabo meartoru akedu kare. 2 Ukare Pao bataru perodudo pudui, mare ure turo rakado tumeartoru tabo, tui Pao jekaredo dutabo. 2 Jorduwa birigodure Pao roiwai turowo nono tagoi turomode jitu reore. 2 Du inodu koiare Pao ure pemegado. 2 Awu bapera atugo akoi Paore pemegado. Abraão ji tu je karega akoino. 2 Paire akoino jamedu. Paga karega, pameartorure ure Pagimejera Jesus Cristo jewodudo bireuge epijiwuji, du kodire umode paedorogodudo, umode pabemegado jamedu. 2 Pagimejera Jesus Cristo bitodure paro pegarewu koia, jewodure bireuge epiji tuwo pabemegado du bogai. 

Boe ji tubemegado Jesus Cristo ro koia. 1Icare paedorogodudodure pameartoru koia, dukoiare pabemegare Pao ji, pagimejera Jesus Cristo koia. 2Koiare ure pagarego Pao o boe pemegarewu kae, pameartorui jitudu koia. Icare padumode pabewu tabo awu Pao o boe pemegarewu tabo, icare paegarere pabaga tabo paeduwo Pao urugu tada du bogai. 3Mare paegarere pagogodae keje jamedu, paga karega, paerduware pagogodae koiaie ure pabewudo pai paro pemegareuji. 4Awu pai pabewudo paro pemegarewu jitudu ure Pao aidudo pai; awu Pao aidui paidu koiare ure pado pabagado. 5Awu pai pabagadodu umodukare paekuri pagado, paga karega, Paore tumeardu kurii paidu redo pawabo tada, ture maku pagaiwu Aroe Pemegarewu koia. 6Ia meri keje, paro pega keje, Cristo bitodure ro pegareuge pagai, boe aregodure pudae dukeje. 7Ica, boe ewimodukare ro pegarewu ai. Ia boe pemegareboe etaire boe emode tuiwodo rakudu. 8Mare Paore tumeardu kuricigoi paidu awadudo, paro pega kimo dutabo. Cristoi tuiwodo pagai dukoia. 9Mare oinore icare paedorogodure ku koia, u kodi icare Cristo mitodu koiare umode paginorudo Pao korigodui pai dupiji. 1 Paga karega, pagonai pudui dukeje, Paore pabemegado pudui Tonaregedu bi koia ma, oino icare, pabemegai pudui dukeje, umode paginorudo Tonaregedu jewodu koia. 1 Paegarewo Pao ji, Pagimejera Jesus Cristo koia, koiare ure pabemegado Pao ji. 
Adão mare Jesus Cristo. 1 Ia imedu ui mito tu je dukoiare ure boe ero pegareudo turemo awu mototo; boe ero pegarewu ure boe ewidodu arego. Du inodu koiare boe ewidodu ure taodo boe eiamedu boe eiogi, boe eiamedu boe ero pegare kodi. 1 Boe eroiagudu makudumode boe etai duotodai, boe ero pegarewu jeture awu moto keje marigudu. Mare cewu boe ero pegarewu ukare boe epegado, boe eroiagudu bokwa keje. 1 Mare Adão piji jii Moisés ae boe eiamedu boe ewire; ro pegakare Adão ro pegamagai tui tudugu Pao bataru kudadu reoreuge ewire jamedu. Adão jebatodure cewu aregodumodewuji. 1 Mare epadure pumekeje, paga karega, Pao o boe pemegarewu makudui boe etaidu jebatodukare Adao ro pegareuji kodi makareuge ewire ia imedui mito tu je du ro pegarewu koia rugadu. Mare Pao o boe pemegarewu kodu remawu nure nowu ro pegarewu kori. Ure boe einorudodu makudu pagado boe eiamedu boe etai, ia Imedui mito tu je du meardu kuricigoi boe ji dukoia, dure Jesus Cristo rema. 1 Paore makuboe rore tuginoi, cewu imedu ui mito tu jedu ro pegarewu rore tuginoi jamedu (epadure pumekeje) ia boe ero pegarewu ui mito tu je dukoiare ure boe ewarigu boe pegareuto, mare Pao o boe pemegarewu ure makarewu boe ero pegarewu okwado. 1 Ia imedui mito tu je du ro pegarewu koiare ure boe ewidodudo tubodo boe ebo, mare Jesus Cristo ui mito tu je du ro pemegarewu kodu remawure nowu ro pegarewu kori, du kodire boe pemegarewu makudu awadure etaiwuge, Paore jetorogodudowuge eemode rugadu Jesus Cristo mito tu je dukoia. 1 Du kodire, boemagai ia boe ero pegarewu ure boe eiamedu boe ewarigu boe pegareuto, du reorere ia boe ero pemegarewu ure boe eiamedu boe einorudo, ure boe edo tuguo pugeje. 1 Jamedu, boemagai boe eiamedu boe ere turo pegado ia imedu ui mito tu je du meartorukai Pao bataru jitu koia, du reorere boe eiamedu boe eedorogodumode ia Imedu ui mito tu je du meartorui Pao bataru jitu koia. 2 Boe eroiagudu aregodure tuwo boe ero pegarewu ko tao kae. Mare boe ero pegarewu kuricigorewo kejere, Pao o boe pemegarewu kodure tao kae kori. 2 Oino, boemagai boe ero pegarewu jeture boe ji tui boe ewogwado dutabo, du reorere Pao o boe pemegarewu jeture boe ji tui boe eedorodo dutabo, ure parego boe ewimodukarewo kae, Pagimejera Jesus Cristo koia. 

Boe etao pegododu. 1Kode, inoba pagagomode? Paro pegamodukana kimo Pao o boe pemegarewu koduwo tao kae? 2Boro! Ukare ino! Pawire marigudu paro pegarewu kai, du kodire padumodukare keje pugeje. 3Boe jokodure taerduware pagaimodure Cristo apowuge eiamedu boe, bi tadaie pagaimodure. 4Awu pagaimodure dukoia, padugudodure Cristo apo tuwi tada, duma, boemagai Cristo jewodure bireuge epiji Pao ro rakarewu koia, du reorere pagi jamedu paewodu maidumode jamedu. 5Pagodure apo bi reore, icare pagodumode apo jewodu reore jamedu. 6Paerduware awu pawodui paro pegarewu tabodu bitodure Cristo apo i padui pugajejedu keje, inodu akeduwo du bogai, paedukawo boe pegarewu iera keje pugeje. 7Paga karega, bireuge eedumodukare boe ero pegarewu ro kuda pugeje. 8Pawire Cristo apo ma, pamearutorure paedumode apo jamedu duji. 9Paerduware Cristo jewoduie bireuge epiji duji, bimodukae pugeje duji. Awu ure boe ewogwa ewogwadoboe ro rakakare ji pugeje kodi. 1 Cristo bire boe ero pegarewu koia mito tu je, awu inodu ure turugadu, mare oino jere jii je Pao koia. 1 Du reorere tagi jamedu tameardaedo tawie ure taro pegarewu ai, mare taeie ure Pao ai Cristo tabo duji. 1 Du kodi icare tagaba boe ero pegarewu udo tuwure jodo tawugeje, tagaba boe ero pegarewu udo tarego tameardae pegarewu rekodaji. 1 Tagaba ia taredu maku boe ero pegarewu ai; tamagu Pao ai boemagai boere tarego tawi piji taewo du kae du reore. Taiamedu boe maku Pao ai, tabemegawo du bogai. 1 Boe ero pegarewu umodukare tuwure jodo tawugeje, mare paga karega, taragojekare boe eroiagudu kuda pugeje, mare taragojere Pao o boe pemegarewu tada. 
Boe ji tuginorudo turo pegarewu ro raka pijidu. 5Kode, paro pegamodukana paedukai boe eroiagudu kuda, mare Pao o boe pemegarewu tada du kodi kana? Boro! Ukare ino! 1 Taerduware tai tamagu ia boe etai etugaregewo tagidu keje, boe jokodu etugarere tagi rugadu duji. Du kodire taroiwamode tawo tamagu boe pegarewu kai, iarema Pao ai taedorogoduwo. 1 Mare ceegarere Pao ji taigoia: boe ero pegarewu utugaregere tagi marigudu, mare oino tameartorure tawabo jamedu tabo makudure tagaiwu Pao bataruji, dukoiare ceegarere Pao ji. 1 Taginorudodure boe pegarewu piji, icare Pao utugaregere tagi tarowo nono Pao aidu reore. 1 Imago awadumode tai taerduwa jokodukare kodi, tawo boe pa awu inoduji: tamagai marigudu tare tamagu pegareboe kai, tagodu pega jokoduwo du bogai, du reorere oino tare tamagu Pao ai taeduwo boe pemegarewu tada. 2 Boe ero pegarewu utugaregei tagi dukeje, tarokare nono Pao aidu reore. 2 Mare kaboba makudure tagai nowu taro pegarewu ui tabogurudodu morice? Tawimodedure morimode ema. 2 Mare oino taginorudodure boe ero pegarewu piji; Pao utugarege nure tagi du kodire taedorogodudodure, taemode jii je. 2 Mare paga karega, boe ero pegarewu morire boe ewi rema. Mare Paore maku pagaiboere jere jii jeboe rema, Pagimejera Jesus Cristo koia. 

Meartorurewu ui tuginorudo boe eroiagudu pijidu. 1Iwiemage, (imago nure jorduware boe eroiagudu jiwuge tai), taerduwakare boe emugumoduie boe eroiagudu kuda tu turagojei awu moto kejedu tonaji? 2Pawo ia aredu mugui toredu apodu jebato awu inagoino jiboeji ka ia aredu ukogereudo mugure toredu apo tu rakoje otoi, boe eroiagudu rekodaji; mare bimode dukeje, inorudodure awu boe eroiagudu piji. 3Mare mugumode ia imedu apo toredu rakojei kimo dukeje, iedodumode aredu ro pegareudo, oino. Mare oredu bimode piji ma, inorudodure awu boe eroiagudu piji, ro pegamodukare tui tugogedo ia imedu apo pugeje dutabo. 4Oinore boere tai jamedu, iwiemage Jesus Cristo padui i padui pugajejedu kejedu koiare tawire boe eroiagudumodedu piji, tamaguduwo iaboe etai; oinore icare Cristo jewodure birewuge epijiwu oge nure tagi, duma taro pemegawo Pao ai. 5Pamugure pagodu keje dukeje, boe eroiagudu koiare ure paro pegarewu jewodudo padoda, nowu inodu koia ure pawogwado. 6Mare oino paginorudodure nowu pagogudodure tabowu boe eroiagudu piji, du kodire paro nure Pao aidu reore, mare bapera mariguduwu aidu reore karega. 7Ica, inoba pagagomode? Pagagokana umode boe pegareuie ure boe eroiaguduce? Boro! Ukare ino! Mare boe eroiagudu koiare ure ido boe pa boe ero pegareuji. Boe eroiagudu akomodukare akagemokaba boe pegareuji oino dukeje, iorduwamodukare kaboba boe etogeai boe pegarewu jidu rema. 8Mare boe pegarewu koiare ure boe eroiagudu udo itogeado boe pegareuji. Mare boe eroiagudu bokwa tabo, boe pegarewu ure nono bireboe reore. 9Mare paga karega, ia boe keje iorduwakare boe eroiaguduji, du tonajire iere. Mare boe eroiagudu aregodu keje, boe ero pegarewu jewodure. 1 Imirema iwogware. Du kodire boe eroiagudu, umode iedowu, ure irego iwi kae. 1 Paga karega, boe ero pegarewu ure iekuri pagado, ure irego iwi kae boe eroiagudu koia. 1 Mare boe eroiagudu pemegare, jetorore. 1 Kode, pemegareboe ure bireboe arego inai? Boro! Ukare ino! Mare boe ero pegarewu, tuwo pudumi rugadu, ure bireboe arego inai pemegareboe tabo, duma boe ero pegarewu koduwo tao kae boe eroiagudu koia. 
Boe eroiagudu roiwakai boe ero pegarewu jidu. 1 Paerduware aroereboeie boe eroiaguduce, imirema kodureboe nure imi, ire imagu pegareboe kai. 1 Iorduwakare irore jiboeji; paga karega, irokare itaidure jiboeji, irore itaidukare jiboeji. 1 Mare irore itaidukare jiboeji ma, iorduware boe eroiagudu pemegaie. 1 Du kodire irokare itaobiji mare iro pegarewu mugure itadawu koiare ure irodino. 1 Iorduware itadaie, ikodu tadaie boe pemegarewu mugukare, paga karega, itaidure boe pemegareuji mare iroiwakare irowo ji. 1 Irokare itaidure jiwu boe pemegareuji, mare irore itaidukare jiwu boe pegareuji. 2 Kode, irore itaidukare jiboeji ma, itaobiji karega iro oino, mare mugure itadawu boe pegarewu ure irodino. 2 Kode, iordure ia boe ui iroiagudodu itada: itaidui irowo boe pemegareuji du je, boe pegarewu jepadure inai. 2 Itaroe tada iegarere Pao o boe eroiaguduji. 2 Mare ikodu tada imeardure ia boe eroiaguduji du onare Pao o boe eroiaguduji, ure iwarigu boe ero pegarewu ui boe eroiaguduto, dure mugure ikodu tada. 2 Jiwo aidugirikarewu imedu nure imi! Ioguduba umode ikinorudo awu ure irego iwi kaewu ikodu piji? 2 Paegarewo Pao ji, Pagimejera Jesus Cristo koia. 2 Kode itaroe tada imeartorure Pao o boe eroiaguduji, mare ikodu tada imugure boe ero pegarewu ui boe eroiagudu kuda. 

Boe eei Aroe Pemegarewu koiadu. 1Du kodi icare, rakojere Jesus Cristo tadawuge ewarigudumodukare boe pegareuto pugeje. 2Paga karega, ure paedowu Aroe o boe eroiagudu ure ikinorudo, Cristo tada, boe ero pegarewu o boe eroiagudu piji, boe ewi piji. 3Moisés o boe eroiagudu ure turoiwakare tuwo towujeboe, pagodu pawiri kugudu kodi, ure tugogado boe ero pegareuji boe ekodu keje. Paga karega, Paore Tonaregedu rojai, duwu ure tudo nono pareore, mugure pagodu ro rakarewu tada, tuwo paro pegarewu okwado. 4Pao ure awu inodu towuje pameartoruwo boe eroiaguduji, mare paroi nono Aroe Pemegarewu aidu reore, mare pagodu aidu reore karega. 5Rore nono boe ekodu aidu reoreuge ekodure boe ekodu ro rekodaji. Rore nono Aroe Pemegarewu aidu reoreuge ekodure Aroe Pemegarewu rekodaji. 6Pagodu aidure jiboere pawi rema, mare Aroe Pemegarewu aidure jiboe paewodu rema, boe butugurewu rema. 7Boe ekodu aidure jiboe onare Pao ji, boe ekodu kodukare Pao aidu rekodaji, kodumodukare rekodaji rugadu. 8Rore nono boe ekodu aidu reoreuge emodukare Pao aidudo. 9Tagirema, tagodukare boe ekodu aidu rekodaji, mare tagodure Aroe Pemegarewu aidu rekodaji, Pao o Aroe Pemegarewu mugui tadoda dukeje. Mare Cristo o Aroe mugumodukare iaboe ebo ma, Cristo oge karega ure emage. 1 Kode Cristo mugure tadoda ma, tagodu bire boe ero pegarewu koia mare Aroe Pemegarewu koiare ure taedo, taedorogodudodure kodi. 1 Ure Jesus jewodudo bireuge epijiwu o Aroe Pemegarewu mugure tagabo ma, ure Jesus Cristo jewodudo bireuge epijiwu umode taredu jedo jamedu, nowu Aroe Pemegarewu mugure tagabo dukoia. 
Ure tuiedorodowu imedu, Pao o boe pemegarewu mugure apo. 1 Kodi icare, iwiemage, paromodukare nono pagodu aidu reore. 1 Taromode nono tagodu aidu reore ma, tawimode. Mare Aroe Pemegarewu ro raka koiamode tamode tagodu ro bito ma, taemode. 1 Paga karega, kodure Pao o Aroe Pemegarewu rekodajiwuge, Pao ore nure emage. 1 Boe ekare tudugaredo tagi tabaguduwo, mare Paore toredo tagi, dukoiare tagagore ioga oino ji. 1 Aroe Pemegarewu ure pado boe pa Pao oreie ure pagi duji. 1 Ore nure pagi dukeje jeonare oroe jiwugere pagi jamedu. Jeonare Pao oroe jiwugere pagi Cristo apo. Mare paga karega, boe ekorire pai Cristo apo ma, pamuguwo Cristo urugu tada du bogai jamedu. 1 Imeardaere awu boe ekorire pai awu moto kejewu, puredukare boe eegareae, boe etaidae awadodumode pagaiwu jituji. 1 Du kodire awu moto kejewu boe eiamedu boe upagare ake tabo Pao ore emode towadudo du bogai. 2 Paga karega, awu todureboe jamedu boe mugure boe pegarewu kuda, mare taobiji karega, mare ure tumorido jiboe koia. 2 Pabagare awu boe eiamedu boe inorudodumode awu boe pegarewu piji, jetumode Pao ore eegarae, etaidae tada du bogai du kodi. 2 Paga karega, paerduware awu boe jamedu boe oragudure ia aredu akomagai tuguri jirigodu kori koiadu reore. 2 Mare awu moto kejeboe mito tu je karega, mare pagi jamedu, Aroe Pemegarewu makudure aiwugere pagi jamedu. Mare pagoragudure kimo, pabaga kimoi Pao umode toredo pagi du bogai, umode paginorudo taci je du bogai. 2 Pabaga kimoi dukoiare paginorudodure. Aró, kode, boe eerdui tubagare bogaiboe jitu keje ma, boe epagare bogaiboe karega ure ema pugeje. Boe eerdui, boe epagamodukare bogai pugeje. 2 Pabagamode paerdukare jiboe bogai ma, pawudugu tabo pabagamode bogai. 2 Jamedu, Pao o Aroe Pemegarewu aregodumode tuwo tugera braredo paro rakakaji. Paerduwakare kaba bogaiba pagogwamagudumode Pao ji, mare Aroe Pemegarewu okwamagudumode ji, toragudu tuginoiwu tabo. 2 Pao jorduware ime ewabo tadaboeji, jorduware Aroe aidure jiboeji, paga karega, Aroe okwamagudure Pao ore eparu tabo, Pao aidu reore. 2 Paerduware boe eiamedu boeie turo remagu tuwo tugerabraredo meardu kurire Pao jiwugei, Pao makore bogaiwuge ei, taidu rekodaji. 2 Paga karega, ure tugeragu pudae tuiorduware jiwugei, emagewo nono Tonaregedu reore, awu Tonaregedu uwo nono ia boetojiwu metui makaguragarewu tuwiemage etadadu reore. 3 Ure tugeragu pudaiwuge, makore ewogai jamedu, ure eedorodo, icare ure eedorodowuge umode emedudo turugu tada jamedu. 3 Du inodu kodire, inoba pagagomode? Pao rakojemode pagabo ma, ioguduba umode tumorido pai? 3 Iera iworikare Tonaregedu apo pudai, mare ure maku paiamedu pagai. Ure Tonaregedu maku pagai, kode, umodukare boe jamedu boe maku pagai jamedu mori bokwa tabo? 3 Ioguduba umode boe pegado Pao ure tugeragu pudaiwuge ei? Pao mitodure ure eedorodo. 3 Ioguduba umode boe pegado ei? Jesus Cristo bire pagaidu, jewodure bireuge epijidu, mugure Pao kana pemegarewu jaogwaidu, emare okwamagudu nure pabaru tabo. 3 Ioguduba umode padaru Cristo meardu kurii pai dupiji? Boe ekori, boe uru koia kana? Boe epagudu koia kana? Boe etonai pai dukoia kana? Page boi pai dukoia kana? Pawiri kedo koia kana? Pabagudae koia kana? Pawimodedu koia kana? 3 Bapera atugo pemegarewu akore aigoiare cere cemagu pabimodedu kai meri jameduji, cere nono ovelhadoge eregodui tuwi kaedu reore . 3 Mare boe jamedu boe keje pare pamorido, cewu meardu kurire pai dukoia. 3 Paga karega, iorduwa pemega nure iaboe iaboe emodukae pawarigu Pao meardu kurii pai dupiji. Boe ewi, jereboe, baru tadawu tupadoge, ia baru tadawu ro rakareboe, oinowu boe, aregodumodeboe, 3 Boe eiamedu boe emugui pawugejedu, jeture pagudaboe, awu todureboe jamedu boe, iaboe iaboe, emodukare pawarigu Pao meardu kurii pai dupiji, duwure towadudo Pagimejera Jesus Cristo koia. 

Israeldoge eonare bakaru maiwuji jamedu. 1Boe jokodu jire inagoino Cristo tada. Iwadararodu karega ure. Aroe Pemegarewu joi iwadaru kejedu koiare iorduwado iwadararodu kaegaie ure duji. 2Ikiarigodu kuricigo remawu nure, iwabo kori rakaguragare jamedu. 3Iwobe eigoia, imeardu kuri koia ei, itaidure imuguwo Pao bataru pegarewu kuda iragoje jaei Cristo piji dutabo eigoia. Paga karega, ikodu iwiri iku nure emage kodi. 4Pao oge nure emage, ure toredo emage, ure turugu maku etai. Ure Moisés ui boe eroiagudu maku etai. Ere tubujodo Aroe Eimejera ema remawuji. Emagere Pao akore tumoduie to boe pemegarewu maku etai. 5Boe eimejerage kurireuge ekodure Pao meardae rekodajiwuge enodojiwuge nure emage. Epijire Cristo buture, du jeture boe jamedu boeji, dure Aroe Eimejera rema, du jire boe emago pemegamode jii je. Oino godu. 6Pamagomodukare Pao bataru kodukae pudui duji. Paga karega, buture Israel aiwuge eiamedu karega israeldogere emage. 7Jamedu Abraão uwobe eiamedu karege orere emage. Mare paga karega, Pao akore Abraão ji tu Isaac otojiwugere emode tugeragu akieji. 8Awu inodu ure oino buture tu Pao bataru rekodajiwugere Abraão otojiwugere emage, buture boe ekodu pijiwugerema karega. 9Mare paga karega, Pao bataru ure oino imode ikirimi jorumode mito tu je du otobiji, akoreduje Sara kuributumode ia tonaregedu apo . 1 Ia pugeje Rebeca jamedu orere pobe, du etuore pu etuoce pagododaiwu Isaac. 1 Nowu Rebeca ore ewudumodedu otodai, ero pegakare, ero pemegakare kimodu otodai, 1 Pao akore Rebeca ji kodure boetojiwure kodure boiwu utugaremode ema. Oinore Pao ure tugeragu jiwugere ure tugeragu ei taidu rekodaji, mare ero koia karega. 1 Uwo nono bapera atugo reore imeardu kuricigore Jacó ji, ikodu kagirire Esauji 1 Kode, inoba pagagomode? Pagagomode boe jetorokarewu muguie Pao apo, oino kana? Boro! Ukare ino! 1 Paga karega, akore oino Moisesji imeardu kurimode itaidure imeardu kuriwo jiwuji, inogudumode itaidure inoguduwo apowu apo jamedu . 1 Du kodi icare awu inodu ukare ime etaidu reore, iarema ime ero reore, mare tu Pao okudu reore. 1 Boekare, bapera atugo pemegarewu keje padure Pao akoi Faraó jidu awu inodu bogaire ire boe eimejerado aki, awu moto kejewu boe eiamedu boe eerduwawo ikieji . 1 Du kodi icare Pao okudure taidure jiwu apo, ure taidure jiwu uwabo rakado. 1 Mare akagomode oino ii: - U. Oino dukeje, kodiba Pao korigodumode imei kimo? Ioguduba umode tao tugu Pao aidure jiboe kuda? 2 Imeduia, ioguduba ure aki akorigoduwo Pao ji? Ruwobo akomodu kana ure tudowujewuji kodiba are itowuje? Oino? 2 Mare ure ruwobo towujewu umode ia ruwobo tuginoiwu towuje, iarema ia ruwobo pega pegarewu towuje, nowu rotu mito dutabo. 2 Oinore Pao rore: aidure tuwo tugodu kagirii awadudo, aidure tuwo turo raka awadudo. Du kodire upagare tuwudugu kuricigo tabo, boe ekorimode eiwugei, umode tubegadowugei jamedu. 2 Aidure tuwo turugu maedo togudure apowuge paiogi, ure tugera pemegado pai turugu makuduwo pagai du bogai. 2 Makore pawogai, mare judeudoge epiji tu je karega, mare judeukare emawuge epiji jamedu. 2 Oinore akore Osias o bapera keje imagomode iwobe oino iwobekare emawugei. Imagomode itaidure jiwudo oino itaidukare jiwudoji. 2 Cewu boe egore iwobe karega ure tagi oino ei, dukeje boe egomode ei Pao jerewu ore nure tagi... 2 Isaias jamedu akore israeldogei israeldoge emagaguragamode nono pobo maerewu tadawu kugaru reore, mare du inodu tabo ia ekobore cinorudodumode tu je. 2 Paga karega Pao umode tuwadaru ko kuri je moto keje. 2 Oinore Isaias mitodu akore marigudu Pagimejera ro rakarewu umodukare iaboe etore eragoje kimodo pagai ma, pamode nono Sodoma, Gomorra bakurireuge ereore . 3 Kode, inoba pagagomode? Judeukare emawuge eemarukai tuiedorododuwo du bogai, mare eedorododure tumeartoru koia. 3 Mare Israeldoge tuiemarui tuiedorododuwo du bogai boe eroiagudu koia, eerdukare tuiemarure bogai boeji. 3 Kodiba? Kodiba karega, mare eemarure nowu inodu bogai tumeartoru koia karega, mare turo koia. Ewure jeture toriji, du kodire ewudure. 3 Bapera atugo pemegarewu rekodaji imode ia tori kurirewu mugudo Sion bakurirewu keje boe ewududodu epace, mare emeartorure jiwuge boe keadumodukare ei . 

Moisés ui boe eroiagudu ure judeudoge erego Jesus ae, mare emeartorukare ji. 1Iwiemage, itaidure iwabo jamedu tabo iwobe einorudoduwo, inogwamagudu nure Pao ji etai. 2Iorduware etaidu rakaguragaie Pao jituji, mare etaidui jitu bure jokare boe jetororewu keje. 3Eerduware inoba Paore boe eedorodo duji, tuiemarui tuwo tuiedorodo tumeardae reore dutabo. Ewiapagare Pao ui boe eedorodo duji. 4Mare paga karega, Cristo kaere boe eroiagudu akedure, uwo meartorureuge eiamedu boe eedorodo. 5Moisés ure bapera atugodo boe eedorogodureboe aregodui boe eroiagudu pijiboe reo rore nono boe eroiagudu reorewu, jemode koia. 6Mare ure boe eedorodoboe aregodui boe emeartoru pijiwu akore oino Akago kaba oino awabo tada ioguduba rutumode baruto? (tuwo Cristo arego baru piji). 7Iarema ioguduba umode turawuje jewuduioto? (tuwo Cristo rutudo bireuge epiji). 8Mare bapera atugo pemegarewu akore Pao bataru mugu puredure ai, mugure akogwa keje, mugure awabo tada . Awu boe emeartorure jiwu, cere kogadowu bataru reno. 9Paga karega, amagomode akogwa tabo Boe Eimejera nure Jesusce oino, awabo tada ameartorumode Pao ui jewodudo bireuge epiji duji ma, amode akinorudo. 1 Boe emeartorui tuwabo tada dutabo emode tuiedorodo, boe emagoi togwa tabo dutabo, emode cinorudo. 1 Bapera atugo pemegarewu akore oino meartorure jiwuge emodukare tuiekuri pagado. 1 Judeudoge, gregodoge, epadukare pumekeje, eimejerare tugimejerace kodi. Ure toroe pemegarewu kuricigorewu maku okwamagudure puduiwuge etai. 1 Bapera atugo ako reore okwamagudure Pao jiwuge emode cinorudo . 1 Mare inoba emode turodo togwamaguduwo ji tuiorduwakai jitu tabo? Inoba emeartorumode ji tumeardukai bataru jitu tabo? Inoba eromode tumearduwo bataru kogadodukai pudui dutabo? Inoba awu bataru kagadodumode ure kogadoboe bokware dutabo? 1 Inoba boe emode bataru kogado boekai erojai dutabo? Bapera atugo pemegarewu akore oinore ure Pao bataru pemegarewu kogadowuge ewure, ewure motu remawu nure 1 Mare boe eiamedu karega etaidure bataru maiwu pemegareuji. Awu inodu jire profeta Isaias akore marigudu Ikimejera, ioguduba meartorumode amagore jiboeji? 1 Du kodi icare boe emeartoru aregodure boe ji Cristo bataru kogado dupiji. 1 Mare inoramode boe emearuduka du kana ji? U! Emearudure ji. Ure nono bapera atugo ako reore boe emeardure emago ji moto jamedu boe keje; ewadaru aregodure jii moto okwa pa kae. 1 Inoramode kimo israeldoge ekadu kana ere boe pa ji? Ica, Moisés akore ei marigudu imode tagimaredudo boe jokodukare emawu ia boe ji. Imode tagodu kagirido ia aeroga bokwarewu boe ji. 2 Isaias jamedu akore jemarukareuge eerdure ii, ire itowadudo unorakare iwogaiwuge etai . 2 Mare Israeldoge eiboe jire Isaias makore oino meri jameduji ire ikera raido ia boe pegareuge emeartorukare iwadaru jiwuge etai . 

Pao umodukare tuwobe Israeldoge ewarigu tubiji jii je. 1Inoragoduwo kimo Pao ure tuwobe ewarigu tubiji? Boro! Ukare ino! Imi israelita nure imi, Abraão otojiwu, iwobe nure Benjamim uwobece. 2Pao ure tugeragu jiwu tuwobe ukare ewarigu tubiji. Taerduware bapera atugo akoi: 3Ikimejera, ere ako profetadoge ewido, ere boe enogwa kuridodure kejewu ako ira pegado. Imire iragojere mito tu je, mare etaidure tuwo iwido jamedu . 4Inoba Pao akore bataru jipagi? Akore ire imei 7. 0 cedu edo tuginoi inai, duwuge ekare tubujodo Baal jokorai . 5Awu inodure ure tudowuje oino mai jamedu, Pao o boe pemegarewu koia: ure tugeragu pudaiwuge enowarore tu je. 6Pao umode tugeragu iaboe ji pudae boe ero koia ma, awu inodu tabo Pao o boe pemegarewu umodukaradu pudumi pugeje. 7Inoba pagagomode? Israeldoge eerdukae tuiemarure bogaiboeji? Paore tugeragu jiwuge eerdure ji tu rugadu. Emedagere tuwiaja mi Pao makoi tuwogai duji. 8Padu magai bapera kejedu reore ure nori korireboe jetudo ei; ure eeku maku etai, mare eerdukawo; ure ewiaja maku etai, mare emeardukawo, jii oino awu meri kae . 9Davi jamedu akore enogwage ure epegado, ure ewududo, ure boe edo etogorido. 1 Eeku mituwo eerdukawo boeji, eedawu upowo jii je (S, s). 1 Inoramode pugeje ewure jore boeto ewuduwo jii je? Boro! Ukare ino. Mare nowu ero pega koiare, boe ji cinorudodu aregodure judeukare emawuge etai. Nowu inodu ure etaidudo tuwo tubemegado. 1 Kode, Judeudoge ero pegarewu ure awu moto oroe pemegarewu kurirewu arego ma, enoroe marenaru ure judeukare emawuge enoroe pemegarewu arego ma, icare judeudoge eiamedu boe emode tuiekirimi Pao bogai pugeje dukeje, Pao o boe pemegarewu kodu kuricigomode tao kae. 1 Oino inagomode judeukare emawuge tai apostoloi imi judeukare emawuge etaidu koiare inojarore imaragodaeji. 1 Awu iro oino dutabo, iwobe etaidumodurae tuwo tubemegado jamedu, oino dutabo iage emode cinorudo rabodu. 1 Mare paga karega, Pao ure judeudoge ewarigu tubiji dukeje, awu moto kejeboe ure tumeduiado Paoce ma, kode inoba boemode Pao umode edo tuiekirimi pugeje dukeje? Bireuge eewodu reorere boemode. 1 Kodure boetojiwu amirewu makudure Pao aima, amirewu jamedu boe pemegamode. I ukwa boe makudumode Pao ai ma, nowu i itura boe o nure ema jamedu. 1 Ia bai paruwu oliveira itura kadodure, ia boe tadawu oliveira boere bu nowu bai paruwu oliveira jekoboto. Tagi judeukare emawuge taebatodure nowu boe tadawu oliveira i jiboeji. Judeudoge eebatodure nowu bai paruwu oliveira i jiboeji. Ica, oino tagi nowu bai paruwu oliveira i paru kuru makudure tagai. 1 Du kodi icare tamodukare nowu kadodurewu itura pijido, tamodukare tagojarodo tai itura nure tagi tu rugadu tagi karega tare nowu i paru jedo, nowu i paru koiare ure taedo. 1 Mare tagagomode u! Mare nowu itura paru kadodure cemuguwo nowu itura kobo keje. 2 Boe jokodu. Ekadodure tumeartoru bokwa kodi. Akirema aedure nowu jekobo keje ameartorure kodi. Mare akojarokaba ai nowu inodu kodi, mare apagududo. 2 Pao ure boe pegado judeudogei, duwugere itura ema remawugere emage, kode aki apagududo umode boe pegado ai duji. 2 Aerdu pemegado Pao pemegare boe ji, mare rokicarure boe ji jamedu. Rokicarure ro pegareugei, pemegare ai akodu kimomode apemega tabodu tonaji. Umodukare ino ma, akadodumode jamedu. 2 Emage jamedu emode tugera ra tumeartoru bokwa piji dukeje, eedumode nowu jekobo keje pugeje. Paga karega, Pao roiware tuwo eedo nowu i jekobo keje pugeje. 2 Mare akadodure oliveira pegarewu i jekobo piji aeduwo nowu oliveira pemegarewu i paru jekobo keje ma, ema remawu nure nowu kadodure oliveira pemegarewu i pijiwuge eedodumode tubaru jekobo keje pugeje. 2 Iwiemage, itaidukare taerduwakawo awu boe biarewu pemegareuji, tameardukawo tadoda taerduwa rakaguragaie ure duji. Awu Israeldoge eeku bokwaredu umodukare ino jii je, mare umode ino jii judeukare emawuge eiamedu boe etaregodumode Pao ae du kae tu je. 2 Du keje Israeldoge eiamedu einorudodumode. Oinore bapera atugo pemegarewu akore sion pijire umode boe einorudowu aregodumode, umode Jacó otojiwuge ero pegarewu jamedu boe barigu epiji. 2 Imode imeardae pemegarewu maku etai ii ero pegarewu barigu epiji durekodaji. 2 Boe jokodu oino etonare Pao bakaru maiwuji taigoia, mare Pao meardu kurire ei, kodure etododaiwuge eigoia, ure togedo ei dukoia. 2 Paga karega, Pao makore boe ewogaiboe, ure maku boe etaiboe, Pao umodukare tugeragu epiji pugeje. 3 Tagi jamedu, ia jao tameartorukare Pao bataruji, mare oino Pao okudure tagabo, judeudoge ei tudugu Pao bataru kudu du kodi. 3 Du reorere oino emeartorukare duma, Pao okuduwo ebo jamedu, togudui tagabo dukoia. 3 Paga karega Paore boe eedudo boe emeartorukai pudui du tada, mare toguduwo boe eiamedu apo du bogai. 3 Pao oroe pemegarewu kuri remawu nure! Jorduwa mearduwa rakaguraga remawu nure! Boe eremodumodukare meardae boeto. 3 Ioguduba umode Pagimejera meardae pawuje? Ioguduba okituwamode ji? 3 Ioguduba ure iaboe maku ai, uwo nowu ture maku aiboe mori makuduwo pudai? 3 Mare paga karega, Pao koiare ure boe jamedu boe towuje, boe jamedu boe jetu kimore koia, pudai jamedu; Boe eiamedu boe etaiduwo ji jii je. Oino godu. 

Boe enogudui puapodu. 1Du kodire, iwiemage, inogwamagudumode tai, Pao okudu kuricigoi pagabo dukoia, tawo taiamedu boe maku Pao ai, tawo tado nono ia jerewu makudureboe pemegarewu reore, dure Pao jekaredo. Awu inodure tamode maku Pao ai tagaroe tabo. 2Tagodu kaba awu moto kejeboe reore, mare tado taginoi, tai tameardae pemegado dutabo. Awu inodu tabo tamode boe pa Pao aidure jiboeji, taerduwamode kaboba pemegare, kaboba jiba Pao aidure. 3Pao o boe pemegarewu makudure inaiwu ro raka koia inagomode oino taiamedu boe tai tameardae kaba tabemega kodui taredu reore kori. Tawiegado tai tameardae tabo. Tagogado tai tagaobiji tameartoru makudui tagai du reore. 4Tagado awu inoduji ka paredu ure mito tu je, dutabore ure pagana, pabogora, ere tuginoi pubiji etamagadukare puamagadure. 5Du reorere pare jamedu pamagare, mare pare mitotu Cristo tada. Paiamedu boe pabore puapo, nono boe ekana, boe epogora, boe etaora ei tuginoi dutabore ere boe eredu mito tu je du reore. 6Makudure Pao piji pagaiboe ure tuginoi. Makudure aiwu tuwo Pao bataru kogadowu, rodo ino tumeartoru rekodaji. 7Boe emaragodae makudure ia boe etai ma, emaragoduwo; boe eerduwadodu makudure iaboe etai ma, emode boe eerduwado. 8Okituwadodureboe makudure iaboe etai ma, enogituwado boe ji; iage ere makudu pagareboe maku marenarue etai ma, maku taidu tabo; iage eeture boe ji ma, eetu pemegado ei. Iage ere tugerabraredo tumedagei ma, emode tugerabraredo ei tuiegare tabo. 9Tagaba tagogududo boe ebo boe eegai tu je. Tagorido pegareboeji, tagodudo boe pemegarewu rekodaji. 1 Tameardu kurido pui tameardu kuri magai tawiemage ei du reore tagaidudo tawo tagerabraredo tamedagei boetoji. 1 Tamaragodu kuricigodo, tagera kiari kaba tagurido Pao ji tawabo jekare tabo. 1 Taegaredo tabagare bogaiboe koia. Tagaba tado tu tai rakare taiboeji; tagaba tamagomode tabaru tabodu pijido. 1 Ia tagoroe boe maku tawiemage marenarue etai, tawai jado ia moto tuginoiwu pijiwuge etai. 1 Tamagodo Pao ji uwo to boe pemegarewu maku onare taiwuge etai. U! Tamagodo ji, uwo to boe pemegarewu maku etai, mare uwo tuwadaru pegado ei karega. 1 Taegaredo ure tuiegaredowuge ebo, tagoragududo uragodureboe ebo jamedu. 1 Tawudugugo pui. Tagojaro kaba tai. Tamaragodudo tamedage etaidukare tumaragoduwo jiboeji. Tamago kaba taerduwa rakaguragaie duji. 1 Tagaba boe ero pegarewu morido taro pegarewu tabo. Boe eiamedu boe eerdu pemegare jiboejire tamode towuje. 1 Tabewudo tai taroiwa reore tawo taragoje pemegado puapo. 1 Tagaba boe ero pegarewu morido tagera tabo, mare Paodo awu inodu morido. Paga karega, bapera atugo pemegarewu akore imode imorido, imode ikogado nowu inoduji, oinore Pagimejera akore. 2 Bapera atugo pemegarewu akore jamedu ia onare aiwu uke boimode ji ma, okwagedo; pobo boimode ji ma, kududo jamedu. Nowu inodu tabo, amode kowu tuboguru koia. 2 Tagaba boe pegareudo tumorido tai, mare tamorido boe pegareuji boe pemegarewu tabo. 

Boe emeartorui tugimejerage eidu. 1Boe eiamedu boe ewiapagado tugimejeragei. Paga karega, Boe eimejerage ero raka jamedu boe aregodure Aroe Eimejera piji. 2Du kodi icare biapagakare tugimejerage eiwuge, Pao jire ewiapagakare. Ure tao tugu tugimejerage ewadaru kudawuge etaidure boe pegawo pudui. 3Ro pegareuge tu je epagudumode tugimejeragei, pemegareugerema epagudumodukare. Akaidukare apaguduwo akimejeragece dukeje, aro pemegado, oino emago pemegamode ai. 4Paga karega, emagere Pao ure boe eimejeragedo emage akai, mare aro pegamode ma, apagududo, mare paga karega, ero raka makudure etai ewo boe pegado ai du bogai Pao aire emaragodure tuwo boe eedorodo du bogai, tuwo boe pegado ro pegareuge ei du bogai. 5Du kodire awiapagamode boe eimejeragei, mare tu apagudu koia karega, mare Pao mako nure awabo tada du kodi. 6Du kodire boere toroe arudu morido pemega pugeje tugimejerage etai, mare paga karega, eromode nono turomodedu reore, Pao aire ro oino. 7Du kode, tamode makuboe maku tagimejerage etai, tagoroe arudu morido pemega pugeje etai, tawiapagado ei, tagurido ei. 8Ia tagoroe mori bokwa kaba boe etai; mare tamode mori maku etaiboere, tameardu kurii eidu rema. Meardu kurire tumedage eiwu, ure boe eroiagudu jamedu boe to. 9Boe eroiagudu reo aerebari kaba, akaba boe ewido, akiwogu kaba, akagemo kaba amedage enoroeji. Awu boe eroiagudu inodu, iagere kimodu, akedure tu awu kae ameardu kurimode amedagei, ameardu kuri magai ai du reore. 1 Meardu kurire tumedage eiwu, ro pegamodukare tumeduiaji. Du kodire boe emeardu kurii tumedage eidu kejere boe eroiagudu jamedu jeture keje. 1 Oinore taromode rugadu. Taerduware kakoduwu boe kejeba paragojere; boere turugadu taedaduwo tanu piji. Paginorudodae puredure pai, cewu pameartorure ca jewu kori. 1 Boeco akedugodu nure, meri joku aregodu nure. Du kodire pawo paro pegarewu pijido; pawo pado parugadu paro pemegarewu urugureboe tabo. 1 Pawo pado nono iaboere boeji, rakojere jorugu tadaboe ereore. Ia boe eegare pegarewu piji, boe ekudui kuru korireboe cedu piji, ia taro pemega jokodu karewu piji, tagemo pegarewu piji, tarugodu piji, tagorii puidu piji. 1 Paci oino Pagimejera Jesus Cristo metudo tadoda. Tawiapaga kaba boe ekoduji, tarokaba nono tawiri tagodu aidu reore. 

Pakawo pagogado pui jice woje. 1Tamode tageragu meartoru rakakareuji tabemega tabo, tamagokai ji ia meardae jorudae jiboeji. 2Pawo inodu jebato awu inoduji: iage emeardaere turoiwamoduie tuwo boe jamedu boe ko; iage ere kimoreboe kowuje tu je, turo rakakadu koia. 3Okwagere boe jamedu boe jiwu, ukaba okwagekare boe jamedu boe jiwu redugodudo pudui. Okwage bokwarewu ukaba tugogado okwagereuji. Paga karega, Pao umode tugeragu ji pudai jamedu. 4Kaboba akibao awo akogado iage etugareji? Tu ukimejera umode tugogado ji, rakojemode duji, butumode duji. Rakojemode rugadu. Mare paga karega, ukimejera umode tugerabraredo ji. 5Iage emeardaere ia meri koduie tumedage ekori, iage emeardaere eie nono pureore. Eiamedu koduwo tu tu tumeardae rekodaji. 6Nowu meardaere ia meri kuduie tumedage ekoriwu, rore oinono tuwo Pagimejera jekaredo du bogai. Nowu okwagere boe jamedu jiwu rore ino jamedu tuwo Pao jekaredo du bogai. Okwagekare ia boe ere kowujeboe jiwu rore ino jamedu tuwo Pao kurido, ure Pao jekaredo. 7Mare paga karega, ia pagi, ia pagi paekare pagai rugadu, pawikare pagai jamedu. 8Mare pae nure pagimejera Aroe Eimejera ai, pawimode Pao ai jamedu. Du kodire paemode, pawimode ma, pagimejera o nure pagi. 9Mare paga karega, Cristo bire, jewodure bireuge epiji pugeje, duma bireuge, jereuge eimejerawo pudumi du bogai. 1 Kode kodiba are boe pegado awieji? Kodiba are redugodudo pudui? Paiamedu paedumode Pao jokorai, tuwo tugogado pai du bogai. 1 Bapera atugo pemegarewu akore Pagimejera akore Ie koia imagomode oino boe eiamedu boe emode tubujodo ii, boe eiamedu boe egomode Aroe Eimejeraie ure imi rugadu duji . 1 Du kodire paiamedu boe pamode pagogado pai Pao jekai. 1 Du kodi icare pamodukare pagogado pui pugeje. Paci oino, taemarudo takawo tawie butudo boe pegareuto. 1 Iorduwa jokodu nure Pagimejera Jesus Cristo tada, iaboe iaboe boe pegakae pudui duji, mare iaboe emeardaemode iaboe boe pegaie ma, pudaire pegamode mito tu je. 1 Amode awie kiarigo are koboe dukoia ma, mare ameardu kurii boe ji dukoia karega aro oino. Akaba nowu Cristo bire aiwu barigu boe pegareuto are kowujeboe koia. 1 Du kodire ako boe pemegarewu ukado amedage emago pegado ai. 1 Boe eke, boe ekudure ceboe karega ure Pao o boe pemegarewu rema, mare u boe jetororewu, boe butugurewu, boe eegareae Aroe Pemegarewu koia. 1 Rore oino Cristo aiwu ure Pao jekaredo, boe emeardae pemegamode ji jamedu. 1 Du kodire paemarumode umode boe butugurewu arego du bogai, umode pamedage epewudo pudui tumeartoraeji du bogai jamedu. 2 Akaba are kowujeboe Paore towujeboe pegado. Boere kowujeboe jamedu boe pemegare, mare boere kowujeboe umode boe ewududo boe ero pegareuto ma, nowure jetorokare. 2 Mare boe emodukare kodureboe kowuje, boe ekudumodukare parera kuruce, boe emode ia turo pijido, tukawo tuwie reko turo pegareuto ma, nowu inodure jetorore. 2 Ameartorure? Icare akedu akado ameartoraeji akai Pao jekai. Jiwo aidugirirewu ukare tuwarigu boe pegareuto tui turodo nono taidu pemegare oinoie turomodedu jitu keje. 2 Mare iaboe emode iaboe kowuje tui tugogado ture kowujeboeji ma, unure tuwarigu boe pegareuto, kodukare tumeartoru rekodaji kodi. Kodukare boe emeartoru pemegarewu rekodajiboe jamedu boe, boe ero pegarewu rema. 

Boewo tuwudugugo rorakareugei Jesus ro magadu reore. 1Meartoru rakareuge pagi, pamode pagerabraredo meartoru rakakareugei, mare paromodukare nono pagaidu reore. 2Paiamedu boe parowo nono pawiemage etaidu reore, boe pemegawo ei, emeartoru koduwo tao kae du bogai. 3Cristo jamedu rokare nono taidu reore jamedu du karega, bapera atugo pemegarewu ako reorere boere tudowuje ji: 
Mako pegare aiwuge emago pegarewu buture iwugeje. . 4Aró kode, padure bapera atugo pemegarewu kejeboe jamedu boe, padure keje paerduwawo ji, duma pabagawo boe pemegarewu bogai, boe butugurewu, boe eegareae aregodure pagai bapera atugo pemegarewu piji dukoia. 5Itaidure Pao ure boe butugurewu, boe eegareae maku boe etaidu, uwo tugerabraredo tai tagoguduwo puapo pureore, Pagimejera Jesus Cristo ro rekodaji. 6Duma, taiamedu puapo, tai mito tu jedu reore taegarewo Pao Aroe Eimejera ji, Pagimejera Jesus Cristo Uoji du bogai. 7Du kodire, tageragu pui, Pagimejera Jesus Cristo magai ure tugeragu pai du reore, boe emago pemegawo Pao jitu bogai. 8Boe jokodu jire inagoino Cristo ure judeudoge etugaredo pudumi tuwo boe eerdudo Paoi togududo boe ebo duji, tuwadaru rekodaji, turoi nono tagoi turomode jiboe patriarcadoge ewiegai du reore. 9Judeukare emawuge eiboe, ere Pao jekaredo tu okudure boe ji dukoia. Bapera atugo pemegarewu ako reore du kodire imode aegaredo judeukare emawuge etada, imode akie kurido . 1 Boe epadui pumekejedu, taegaredo uwoboe remawuge ebo. 1 Ia pugeje, bapera atugo akore pugeje judeukare emawuge eiamedu boe eegaremode Pao ji, boe eiamedu boe epadui pumekejedu emode Pao jekaredo du kuricigodo . 1 Isaias akore jamedu ia Jessé otobijiwu aregodumode tuietui boe epadui pumekejedu jamedu boe ji, judeukare emawuge epagamode bogai . 1 Du kodi icare Pao, koiare ure pado pabagadodu, umode taegare kuricigodo, umode boe butugureudo tai tameartorui pudui dukoia, duma tabagare bogaiboe itoduwo Aroe Pemegarewu ro raka koia. 
Paulo mare Roma kejewu Pao uwobe. 1 Iwiemage, iorduwa jokodu nure tabemega remawuie ure duji, taerduwa remawuie ure duji tagogituwawo pui du bogai. 1 Mare ire awu bapera atugodo tawogai ipagudu bokwa tabo tawia jetuwo boe jitu bogai, awu Paore maku inaiwu to boe pemegarewu koia. 1 Ure maku inaiwu to boe pemegarewu reo Jesus Cristore tudugaredo imi, imaragoduwo judeukare emawuge etada. Pao burejoia maragodae jiboe iro oino, ii Pao o bataru pemegarewu kogado dutabo. Duma judeukare emawuge emaguduwo Pao ai du bogai, Aroe Pemegarewu koia. 1 Du kodire inojaromode imaragodui Pao ai duji, Cristo apo. 1 Imagomode Cristo roi itabo iwo judeukare emawuge erego tumeartoruwo Pao o bataru jitu bogai duji tu je. Awu inodu towujedure cewadaru boe tabo, cero boe tabo. 1 Pao ro rakarewu tuginoiwu ro raka tabo, Aroe Pemegarewu ro raka koia. Awu inodu kodire ire Cristo o bataru pemegarewu kogado Jerusalém keje, oieiwu moto piji jii Ilíria moto kae. 2 Ire awu bataru pemegarewu kogado meardukare Cristo ie jiwu boe eeda keje, imagokawo iage enogwa rekodaji. Du ure nono bapera atugo reore: 2 Cewu boe emagokare ji biegaiwuge, eerdumode ji; cewu meardukare boe egoi jitu jiwuge eerduwamode ji. . 2 Du inodure ure iroiwa bokwado du kuricigodo jii oino ituwo tawogai. 2 Mare oino ire imaragodae akedudo awu moto keje. Joru makaguragare itaidui ikoduwo tawogai duji. 2 Itui Espanha kae dutabo, ipagamode iorduwo tai; iragojei tagabo durekodaji imeartorure ia tagi tamode irego nowu moto kae duji. 2 Mare oino maigodu itumode Jerusalém kae iwo ikerabraredo pawiemage torowugei. 2 Macedônia kejewu, Acaia kejewu pawiemage etaidu pemegare tuwo ia toroe to pui tuwo reko Jerusalém kejewu pawiemage marenarue ewogai. 2 Etaidure turowo oino, mare boe jokodu emode mori maku etai. Mare paga karega, judeudoge enoroe pemegarewu baru tadawu makudure etai, du kodire judeukare emawuge emode tugerabraredo judeudogei awu moto kejewu toroe tabo. 2 Ii nowu maragodae to durekodaji, ii nowu cemode maku etaiboe maku etai durekodaji itumode Espanha kae, ikodui tagori dutabo. 2 Iorduware ikodumode tagae dukeje imode Cristo o boe pemegarewu awadu reko tawogai duji. 3 Inogwamagudu nure tai, iwiemage, Pagimejera Jesus Cristo ie tabo, Aroe Pemegarewu ure maku pagaiwu okudu oiagudu koia, tawo tagerabraredo ii tamagoi Pao ji tawabo jamedu tabo iparu tabo. 3 Iwo ikinorudo Judéia kejewu meartorukareuge ekera pijidu bogai, imode reko Jerusalém kae pawiemage ewogaiboe ewo tugeragudu pemegado ji du bogai jamedu. 3 Awu inodu akedu keje, itumode tawogai, iorduwo tai iegare tabo; Pao aidu keje, ipagamode iwo itamudo biega tu je tadoda jamedu. 3 Pao, koiare ure boe butugurewu maku tagaidu muguwo tagabo. Oino godu. 

Boe enogituwae, boe eimadudae. 1Inogwamagudumode tai paduie Febe paru tabo; cewu maragodure Cencreia kejewu Igreja kejewudo, 2Tawo tageragu ji Pagimejera ie tabo, nono pawiemage pemegareuge ero reore, tawo tagerabraredo ji ia aidure jiboe tabo; paga karega, ure tugerabraredodu kuricigodo makareugei, ii jamedu. 3Ikimadure Prisca, Aquila, ewogai, duwugere imedagere emage Jesus Cristo tada. 4Ere tuiagu tumagu tuwidodu kai inai; awu dukoia inure tukutaido ei, igrejadoge eiamedu boe emode tukutaido ei jamedu. 5Ikimadure pawiemage eedui ewai tadawu ewogai jamedu. Ikimadure imeardu kurire jiwu Epêneto bogai, duwure Asia kejewuge etada boetojiwu meartorure Cristo ji. 6Ikimadure Maria bogai, duwudo maragodu kuricigore tadoda. 7Ikimadure Andrénico bogai, Júnia bogai, duwugere iwobere emage, imedagere emage baicorewu tada, apostolodoge emeardu kurire ei, emeartorure Cristo ji itododai. 8Ikimadure Ampliato bogai, duwure itaidu kuricigore jiwu imeduia rema, pagimejera tada. 9Ikimadure Cristo tadawu imeduia Urbano bogai, imeardu kuricigore jiwu imeduia Estóquio bogai jamedu. 1 Ikimadure Apeles bogai duwure boe okorire ji Cristo koia. 1 Ikimadure Arsitóbulo uwobe ewogai. Ikimadure iwobe Herodião bogai. Ikimadure makudure Cristo aiwuge Narciso uwobe ewogai. 1 Ikimadure Triana bogai, Trifosa bogai, duwugere emaragodu nure Pagimejera ai. Ikimadure imeardu kurire jiwudo Pérside bogai, duwudo maragodu kuricigore Pagimejera ai jamedu. 1 Ikimadure Rufo bogai, duwure Pagimejerare tugeragu ji pudai tumedage epiji, uce bogai jamedu, duwudo imuga inodu nure ema. 1 Ikimadure Asíncrito, Flegonte, Hermas, Patrobras, Hermes, ewogai, pawiemage eedui ebodu bogai jamedu. 1 Ikimadure Filólogo bogai, Júlia bogai, Nerewu mare uwie ewogai, Olímpia bogai, rakojere ebowuge eiamedu boe ewogai jamedu. 1 Tagimadudo pui tai tagogwabi pemegarewu tabo. Cristo o Igrejadoge eiamedu boe eimadure tawogai. 1 Iwiemage, taeku jado ure tawarigu pubiji boe ji, ure pu meartorae pegadowuge ei, onare taerduware jiboe jiwuge ei, taiaedo ei. 1 Nowu rore oinowuge emaragodu karega ure Cristo ai mare tu tuguri toboe bogai. Ere jorduwa bokwareuge eekuri pagado, tuwadaru beturewu tabo enure ewarigu boe pegareuto tui ekurido pagatu je dutabo. 1 Tameartorae akaru aregodure boe eeda jamedu boe kae, du kodire iegarere ii, taigoia, mare itaidure boe eerduwa rakareugewo tagi boe pemegareuji, mare boe pegareuji karega. 2 Pao Aroe Eimejera koiare ure boe butugurewu maku boe etaidu, uwo Aroe pegareuge eimejera peagirido tawure kuda. Pagimejera Jesus Cristo o boe pemegarewu muguwo tagabo. 2 Timóteo ure tugerabraredo iidu, imadure tawogai; Lúcio, João, Sospatro eimadure tawogai jamedu. 2 Imi, Tércio, ure awu bapera atugododu, ikimadure tawogai Pagimejera tada: 2 Imugure uwai tadawu Caio, mare Igreja jamedu boe eimadure tawogai. Jeture awu bakurirewu tadawuge enoroe jiwu Brastro, mare pawie Quarto eimadure tawogai. 2 Pagimejera Jesus Cristo o boe pemegarewu muguwo taiamedu tabo. Oino godu. 2 Pao roiware tuwo taragoje rakado tameartorae keje, awu bakaru pemegarewu ire kogado boe ewiegaidu, pagimejera Jesus Cristo o bataru rekodaji. Awu inodure tudowuje Pao o boe biarewu biadodure joru makaguragareuji ui towadudo dukoia. 2 Awu Pao o boe biarewu awadodure oino maigodu, cewu profetadoge ere bu bapera keje dukoia. Pao aidu koiare icare awadudodure moto jamedu boe keje, boe eiamedu boe emeartoruwo ji, ewiapagawo ji du bogai. 2 Pao jorduwa mearduwa kurirewu mito tu jewu boe emago pemegawo ji, Jesus Cristo koia, jii je. Oino godu. 

Bapera paru. 1Paulo, Jesus Cristo o apóstolo, mare pawie Sóstenes 2Pao uwobe emugui Corinto bakurirewu kejewuge ewogai, pemegagodure Cristo koiawuge eiamedu bogai, duwugere Pao makore ewogai tuwo tubemegado, jeture ia tuieda kejewuge eiamedu boe enogwamagudui Pagimejera Jesus Cristo jiwuge ebo. 3Boe pemegarewu, boe butugurewu aregodui Pao pijiwu, Pagimejera Jesus Cristo pijiwu, makuduwo tagai. 4Jii je ire tukutaido Pao ji taigoia, o boe pemegarewu makudui tagai Jesus Cristo koia dukoia. 5Koiare ure tagoroe pemegarewu kuricigodo boe ewadaru jamedu boe tabo, boe eerduwa jamedu boe tabo. 6Du inodu koiare o bataru metu rakare tagabo. 7Nowu inodu tabo, tabagai Jesus Cristo umode towadudo du bogai dutabo, boe pemegarewu kurirewu ia okwakare tagai. 8Emare umode taroiwa rakado jii oto kae, duma tagiwo tagi rugadu Pagimejera Jesus Cristo aregodumode jiwu meri keje ukawo boe pegado tai. 9Pao kodure tuwadaru rekodaji, emare makore tawogai tameduiawo Onaregedu Pagimejera Jesus Cristoce. 
Pao uwobe ei tuginoi tuginoidu. 1 Iwiemage, inogwamagudumode tai, Pagimejera Jesus Cristo ie tabo, taiamedu boe emearduwo pu meardae reore, takawo tado tuginoi tuginoi, taedudo tabemegai pui dutabo, tameardae, tagaidae mito dutabo. 1 Paga karega, iwiemage, Cleo uwobe ere iwie tagorigoduie pui duji. 1 Kodiba inagoino? Kodiba karega, ia tagi tagagore imire ionare Paulo ji, imire ionare Apolo ji, imire ionare Cefa ji, imire ionare Cristo ji. 1 Kode, Cristo kadodu kana jice woje tubiji? Paulona padudodure cruz keje tagai? Paulo ie tabo kana tagao pegododure? 1 Iegarere Pao ji: ikare ia tagi ia tagi tagao pegodo, Crispo, Caio, epiji tu je. 1 Oino dutabo iaboe iaboe egomodukare tao pegododuie ikie tabo duji. 1 Ire Estéfanas uwobe etao pegodo jamedu. Awuge epiji toro, iwiabutukare ii iage etao pegodo rakuduie. 1 Cristo ure irojai, mare iwo boe etao pegodo du bogai karega, mare imagowo bakaru pemegareuji du bogai. Awu inodu tabo, imagokare ji boe ewadaru moturewu tabo, ikawo Cristo o cruz barigududo pudui. 
Awu moto kejewu boe eerduwa, mare Pao uwobe eerduwa. 1 Cruz jiwu bakaru pegajagu nure ure tuwogwadowuge etai, mare inorudodureuge pagai, Pao ro rakarewu nure ema. 1 Atugododure oino imode jorduwareuge eerduwa pegado, imode meardae rakareuge emeardae okwado.
. 2 Kaiba jorduwarewu rakojere? Kaiba jorduware tuwadaru tumago jiwu rakojere? Kaiba awu moto kejewu unora kigodurewu rakojere? Kode, Pao akokare awu moto kejewu mearduwareboe jorduwareboeie boe pegarewu rema? 2 Kode awu moto kejewu jorduwareboe mearduwareboe ekare boe pawuje Pao ji tuiorduwarewu tumearduwarewu tabo; nowu inodu tabo Pao aidure tuwo meartorureuge einorudo to bataru matadurewu cere kogado jitu tabo. 2 Judeudoge enogwamagudure ia boe tuginoiwu kurirewu tuguwo pudai du bogai; Grécia kejewuge eemarure jorduwareboe bogai. 2 Cegirema cereadodure Jesus padui cruz keje duji. Duwure judeudogere tumeardae pegareudo ema, judeukare emawuge ere iaboe matadureudo ema tuiegai. 2 Mare pemegareuge emedui judeudoge, gregodoge etadadu, Pao ro rakarewu jorduwa rakarewu rema etai. 2 Mare paga karega, Pao o matadureboe jorduwa rakareboe rema ime eerduwa kori, Pao o rorakakareboe emare rorakareboe rema ime ero raka kori. 2 Tagi, iwiemage, tagado ure tudo tadoda boeji: tadoda jorduwa rakareuge emagakare ime eegai, rorakareuge emagakare jamedu, ema remawugere emawuge bokware jamedu. 2 Mare Pao ure awu moto kejewu boe matadureboe tawuje tuwo jorduwareuge eerduwa bokwado. Pao ure awu moto rakakareboe tawuje tuwo rorakareuge eroiwa bokwado jamedu. 2 Paore awu moto jekaiwu boe pegarewu, boe barigodudodurewu, boekare emawu, ure tawuje, uwo boe remaboe bokwado. 2 Oinowo ia ime ia ime ekawo tojarodo pudui Pao jekai. 3 Pao o boe pemegarewu koiare tamedure Cristo tada. Duwure Paore boe eerduwa rakareudo ema, boe jetororeudo ema, boe pemegareudo ema, ure boe einorudowudo ema pagai. 3 Uwo nono bapera atugo reore cewu ure tojarodo puduiwu umode tojarodo pudui Pagimejera tada. 

Paulo uwadodui Corinto bakurirewu kejedu. 1Imi jamedu, iture tagae dukeje, itukare tagae iwadaru makarewu tabodu kare, iorduwa rakarewu tabodu kare, iwo tawie Pao bataruji. 2Imeardaere iorduwakai iaboe boeji tadoda, mare tu Jesus Cristo ji, mare Cristo padui cruz keje duji tu je. 3Imugure tadoda iro rakarewu bokwa tabo, imorora amagadui ii dutabo, ipagudu tabo. 4Iwadaru inogituwa puredukare jorduwa rakarewu ime ewadaruji; mare paci oino, mare Pao Utaroe, Pao o jorduwa rakareboe pawujeduwo, du jire imagore tawiegai, 5Duma tameartorae aregodukawo ime eerduwa rakarewu piji, mare tu Pao jorduwa rakarewu piji. 6Mare inogituware pemegareuge eiboe, boe eerduwa remawu rema; mare awu moto kejewu boe eerduwa karega, awu moto kejewu boe eimejerage eerduwa karega jamedu, duwuge etagedumode. 7Cewadodure Pao jorduware jiboeji, boe eremodukare toboe, boe emodukare pawujeboe jire cemagore. Pao ure awu inodudo oino, boe towujedumodedu otodai, paegareaece, pagaidaece. 8Awu jorduwa rakareboe, awu moto kejewu iaboe iaboe boe eimejerage eerduwakare ji; boe eerduwamode inoduji ma, boe emodukare Pagimejera, boe pemegarewu kurirewu jeture apowu, bu cruz keje. 9Mare bapera atugo pemegarewu akore boe eerduwakare jiboe, boe emeardukare jiboe Paore jetu otorogado cewu meardu kurire jiwuge ewogai. 1 Mare Pao ure inodu awadudo paegai Utaroe koia, paga karega, Aroe jorduware boe jamedu boeji, jamedu Pao o boe biareuji jamedu. 1 Mare ioguduba jorduware ime tadaboeji? Kode, imedu utaroe metui tadadure jorduware tu ji rugadu. Du reorere iaboe iaboe eerduwakare Pao ogere emawugei, mare tu Pao Utaroe tu rugadu. 1 Aró, kode, awu moto kejewu aroe makudukare pagai, mare u Pao Utaroe tu rugadu, duwu koiare ure paerduwado Pao o boe pemegarewu makudui pagai duji. 1 Cere inodu kogado, mare boe ere ceerduwado jiwu boe ewadaru tabo karega, mare Aroere ceerduwado jiwu bataru tabo. Awu Aroe makore aroe jiboeji, aroe o bataru tabo. 1 Mare awu moto kejewu imedu aidukare aregodure Pao Utaroe pijiboeji, mare paga karega, nowu inodure matadureboe reoreboere ai, jamedu umodukare nowu inodu pawuje, mare paga karega, tu Aroe koiare ure boedo boe pawuje ji. 1 Mare biapagare Aroe jiwu imedu, ure tugogado boe jamedu boeji, iaboe iaboe ukare tugogado ji. 1 Ioguduba jorduware Pao meardaeji tuwo jorduwado? Pagirema pameardaere Jesus Cristo meardaeji. 

Ure Pao o bataru kogadowuge emaragodae. 1Imi, iwiemage, iroiwakare imagowo tai biapagare Aroe jiwu ime eidu reore, mare imagore tai nono biapagare tugodu jiboe ei du reore, Cristo aiwu boe etore kugure ei du reore. 2Ire mokuru kurureboe maku tagai, mare tagiwa rakamodukare jiwu boe eke karega. Tagiwa rakakare ji, tagorogu kugudu kimore dukoia. 3Paga karega, tadoda tagorire pui, tarugodure pui, du kodire tawiapaga nure tagoduji kimo, tare nono awu moto kejewu ime ereore kimo. 4Paga karega, tagagoi: ionare Paulo ji, ionare Apolo ji, oino dutabo, takare nono biapagare tugodu jiwu ime ereore? 5Kode, kaboba Paulo rema? Kaboba Apolo rema? U! Boe karega ure emage, utugare boe nure tu emage. Eigoiare ere tameartoru maku tagai, Pao ui maku tu tu boe etai du reore. 6Ire boe tugu, Apolore pegodo, Paorema ure ricodudo. 7Oino ure tuguwu boe karega, jamedu ure pegodowu boe karega jamedu, mare Pao tu rugadu, koiare ure ricodudo. 8Ure tuguwu, ure pegodowu ere nono pureore, mare mori makudumode etai nono emaragodae reore. 9Cegi cemaragodure Pao apo, tagire cere towujewu Pao o boepa nure tagi. Pao uwai nure tagi. 1 Pao o boe pemegarewu makudure inai durekodaji, ire bai oiagejewu bure tugu, ii bai mugudodu epa remawui imi dutabo, iare aogejewu towuje. Tagaiwodo tu tu inoba umode ao jiwu towuje. 1 Boe emodukare ia bai oiagejewu bure towuje pugeje, mare cewu bure tugudure tu rugadu, dure Jesus Cristo rema tu rugadu. 1 Ia boe emode bai mugudo awu aogeje ia meriri ekurewu tabo, ia meriri kigadurewu tabo rabodu, ia tori moturewu tabo rabodu, iarema ia ira tabo rabodu, ia boebutu tabo rabodu, ia bai tabo rabodu. 1 Nowu inodu umode towadudo ia meriji nowu ro oinowuge etai. Nowu meriji, joru umode boe emaragodae udo towadudo, umode maragodureuge emaragodae bu tu tu ewugeje. 1 Joru umodukare nowu bai kowu dukeje, ure towu mori makudumode ai. 1 Mare kodumode dukeje, mori bokwamode ji, umode cinorudo, mare umode tuwu joru kajeje. 1 Kode, taerduwakare Pao uwaie ure tagiduji? Taerduwakare Pao Utaroe muguie tadoda duji? 1 Cewu umode Pao uwai pegadowu, Pao umode pegado jamedu, paga karega, Pao uwai, duwuge nure tagi, boe pemegarewu rema. 1 Tagaba taekuri pagado tagaobiji. Ia tagi tamode taerduwa rakado tadoda awu moto kejeboe rekodaji ma, kode, tado nono ia matadureboe reore, duwo nono taerduwa rakaguragaiedu jiwore. 1 Paga karega, awu moto kejewu jorduwa rakareboe matadureboe nure ema Pao jekai. Paga karega, atugododure oino imode ikeragu jorduwa rakareugei emeardae pegarewu koia (Jo 5, 1). 2 Ia keje, atugododure oino jamedu Pagimejera jorduware jorduwa rakareuge emeardaeji, jorduware boe paga pagawuie ema duji . 2 Du kodire tagaba tameartoru bu ime ewugeje. Boe jamedu boe tago nure ema. 2 Paulo, Apolo, Pedro, awu moto, jereboe, bireboe, awu meri jiboe, barogwatoboe, jamedu boe tago nure ema. 2 Mare tagi, Cristo oge nure tagi. Pao o nure Cristoce. 

Tu Paore umode tugogado maragodure pudaiwugei. 1Kode eiamedu boe emode cedo nono maragodure Cristo aiwuge ereore, jeture Pao o boe biarewu pemegarewu jiwuge ereore. 2Aró, kode, jeture boe jiwu jetoromode turo boeji. 3Ipagudukare tadugui iiduji, ipagudukare boe eimejerage ei tugogado iiduji; imi jamedu imodukare ikogado ii itaobiji. 4Itadaboe umodukare ipogurudo ia iro keje. Mare inodu tabo, imagomodukare jetororeboeie ure imi duji. Pagimejera umode tugogado ii. 5Kode, tadugu kaba boe ji boe aregodukai pudae duotodai, mare tawudugugudo jii Pagimejera aregodu kae. Umode boe urugudo biadodure coreboe tadaboeji. Umode boe edo boe pawuje ime emeardaeji. Nowu inodu keje Pao mako pemegamode pai tu tu pareore. 6Inagore nowu inodu jamedu boeji, iiboeji, Apolo jiboeji, taigoia: taerduwawo, tagodu kawo nowu bapera atugo ao kae, iaboe iaboe enojarokawo pudui, tuwiapagai jice woje cei. 7Kakoduwu koiaba ure akurido? Ure akaboboe jamedu boe makudukare akai? Kode, makududodure akai ma, kodiba akojarore ai, makudu karega ure akai du kodiwore? 8Taguredure, tagoroe kuricigore, boe eimejerage nure tagi ceiageje. Ica, boe eimejerage jokodu remawugedo tagi, boe eimejeragewo cegi tagabo jamedu. 9Imeardaere Paoie apostolodoge cegi cedudo boe opo kejeduji, bimodeboe reore cedure moto keje boe eerdaece, boe eegai, tupadoge eegai jamedu. 1 Cristo jiboe koiare cere cedo nono matadureboe reore, tagirema taerduwa rakaguragare. Cegi ceragakare, tagirema taragare. Tagire boe eerdu kurire tai, cegirema boere cewarigodudo cei. 1 Jii oino cemagudure cege boi kai, marenarure cegi, boe erorerure cei, cemuga kidagodurewu bokwa. 1 Jii oino cemedugodure cemaragodui cegera tabo dutabo. Boe enogwaguru pegare cedabo dukeje, cenogwaguru pemegare boe ebo, boe etonare cei dukeje, cere cegiwa rakado; boe emago pegai cei dukeje, cenogituwa pemegado boe ji. 1 Jii oino cere nono awu moto kejewu boe gigudu reore, boe eiamedu boere cebijido. 1 Ire bapera atugodo awu inodu jamedu boeji, mare iwo tabogurudo du bogai karega, mare iwo taerduwado nono imeardu kurire jiwu itoreie ure tagi duji. 1 Paga karega, umode taerduwadowuge emagaguragamode Cristo tada, mare taomage emagaguragakare; igoiare ire itoredo tagi Cristo tada, bakaru pemegarewu koia. 1 Kodire inogwamagudu nure tai, tagoduwo iro rekodaji. 1 Kodire ire imeardu kurire jiwu itonaregedu Timóteo, upore Pao apowu, rojai tawogai. Ema umode tawia jetu ino boe eroiaguduji, imagai boe eerduwado ji Igreja jamedu boe kejedu reore. 1 Ia tagi tameardaere imodukae ikirimi tawogai pugeje duji, dukoia enojarore pudui. 1 Mare maigodu kuri je itumode tagae pugeje, Pao aidu keje. Nono, imode ikogado nowu ocarore puduiwuge ewadaruji karega, mare ero rakarewu pemegareuji. 2 Paga karega, boe ewadaru tada karega Pao o boe pemegarewu mugure, mare boe ero pemegarewu tada. 2 Kode, kakoduwu jiba tagaidure? Ituwo tagae iwara tabo, iarema inogudurewu tabo kana? 

Paulo korigodure Corinto tadawu Pao uwobei, ia ro pegarewu meture etada kodi. 1Boe ego egore tadodaie iaboe ekera keadure, duwuge ero pega kodure ao pegokareuge ero pega kori. Ia tagi tadoda mugure tuo oreduje apo jamedu. 2Du inodu tabo tagojarore tai. Tagiarigodukare inodu koia, takare nowu ro oinowu tawujeduie tabiji. 3Kode, imi boe jokodure, iragoje jaere tai, mare itaroe mugure tagabo. Itugure nowu ro oinowuji marigudu nono iragojei tadodadu kodiwore. 4Tado pui itaroe tabo, Pagimejera Jesus Cristo ro rakarewu tabo, pawo pagogado ji. 5Kode, Pagimejera Jesus Cristo ie tabo awu imedu kodu makudumode maereboe ai, duma utaroedo cinorudo pagimejera Jesus Cristo aregodumode kejewu meriji. 6Tagi tare tagojarodo tai paga tu je. Taerduwakare boe okoi puidu umode jamedu boe kugu jamedu pegado duji? 7Kode okore puiwu pegarewu jaowu barigu tabiji, duma tawo nono ia boekugu maiwu pemegareure. Mare paga karega, tare nono amirewu okokare puiwore. Mare paga karega, Cristore ceno Pascoa rema, dure bitodure. 8Awu inodu tabo, pawo pago Páscoa parudo, mare okore puiwu codurewu tabo karega, okore puiwu pegarewu tabo karega, mare okokare puiwu amirewu tabo, boe pemegarewu tabo, boe rikirewu tabo. 9Ia ino bapera atugo tada imagore tai tagawo tabodo poguru bokwareuge ebo. 1 Mare imagokare awu moto kejewu ro pegareboeji: okwa kidu ierikareuge, iwogu kigodureuge, meartorure paga pagau aroe eimejerage eiwuge, awu moto ro pegareugei karega inagoino tawiegai; iarema tadu rumode awu moto piji kodi karega. 1 Mare imagore tagaiagu tabodo cewu akore pawieie pudumi boe eegai, mare du inodu tabo rore boe pegareuji, iarema okwa kidu ierikare, iarema meartorure paga pagawu aroe eimejeragei, iarema ure tumedage ewarigodudo pudui tuwadaru tabo, iarema joku baibaire, iarema iwogu kigodure, du apo tagogwagekaba jamedu. 1 Kode kodiba imode ikogado okwacere baawadu jaogwaiwugei? Tu tadodawuge eire tamode tagogado. 1 Toro baawadu jaogwaiwuge, Pao umode tugogado ei. Aorarewu tawuje tabiji. 

Ao pegokareuge ekawo tugogado ao pegoreugei. 1Ia tagi tagorigodure pui dukeje, kodiba tadumode ao pegokareuge etae ewo tugogado tai? Kodiba tadukare tamanamage ao pegoreuge etae? 2Taerduwakare ao pegorewu pemegareuge emode tugogado awu moto kejewuge eiduji? Kode, tamode tagogado awu motoji ma, kode, tamodukare tarugadu tawo tagogado biegareboeji? 3Taerduwakare pamoduie pagogado tupadoge eiduji? Kode, awu moto kejewu boe biegareboe paroiwamodukana pawo pagogado ji? 4Kode, tagorigodumode pui awu inodu keje, tageragu ia biegare tu Pao uwai tadawuji uwo tugogado tai. 5Inagore awu inoduji tai iwo tabogurudo. Boe eerdumodukare ia jorduwa rakare tadodawu ui mito tu je duji uwo tugogado tawiemagei? 
Pao uwobe emodukare tumagu turo pegarewu kai. 6Mare tadoda, ia uwiemage pujewuge ekorigodu nure pui, jamedu ao pegokareuge eegai. 7Tamago pegai puidu, taro pegarewu rema, kodiba takare tadurudo boe ekoriji? Kodiba tabemegakare boe ji turopegado tai dukeje? 8Mare du inodu tabo, tagi rugadu boe korire tai, tare boe eekuri pagado, tarore awu inoduji tawiemagei jamedu. 9Taerduwakare jetorokareuge emedukae Pao o boe pemegarewu tadaduji? Tagaba tae kuri pagado: jerebarikareuge, meartorure paga pagau aroe eimejerage eiwuge, areme ecebage, 1 Ure tudo nono areme eiwuge, meridoge, iwogu kigodureuge, jetorireuge, joku baibaireuge, bataru pegareuge, ukigodure boe ewidowuge, ia emage eiamedu emedumodukare Pao o boe pemegarewu tada. 1 Ia tagi tare nono nowuge ereore marigudu. Mare du inodu tabo tagabidure, tagagaru moture, taedorogodure tai Pagimejera Jesus Cristo ie tabo, Pao Utaroe koia. 1 Ire irugadu iwo boe jamedu boe towuje, mare jamedu boe ukare turugadu inai. Ire irugadu iwo boe jamedu boe towuje, mare imodukare iaboedo irodo taidu reore. 1 Boe eke jare boe ekuri rema, boe ekurire boe eke ja rema, mare Paomode ui pobedu pegado. Boe ekodu boe ewiri ukare boe ero pegarewu ai, mare Pagimejera ai, Pagimejerare pagodu kai. 1 Pao Aroe Eimejera umode paewodudo bireuge epiji turo rakarewu tabo nono tumagai Pagimejera Jesus Cristo jewodudo du reore. 1 Taerduwakare tagodu uie ure Cristo koduce duji? Kode imodukana aredu ropegareudo kodudo Jesus Cristo koduce? Iromodukare ino rugadu. 1 Taerduware cewu ure tubodo ropegarewu aredu apowu uie ure turedudo mitotu apo duji. Mare paga karega, atugododure oino ei pobedu emode nono tureduie mitotu jedu kodiwore . 1 Mare cewu ure tubodo Pao apowu umode aroedo mitotu pudumi apo. 1 Tarego tagodu ro pegarewu piji, ia boe ero pegarewu todure boe ekodu piji, mare ro pegare tugodu tabowu ure turedu pegado turo pegarewu tabo. 1 Taerduware Aroe Pemegarewu makudui tagai Pao iera pijiwu uwaie ure tagiduji. Taerduware taenakai tai pugeje duji. 2 Mare paga karega, akirododure tai mori kuricigoreboe tabo. Du kodire taegaredo Pao ji taredu mitodu tabo. 

Ure tugera maku puaiwuge eroiagudu. 1Cewu tare bapera atugodo iwogai du kodiboe, imagomode tai imeardaere jiboeji imedu ukai tuburedo aredu jitu pemegare. 2Mare boe ero pegarewu koia, ema remaure imedu umode tuwiredo, aredu umode tugogedo tu rugadu. 3Imedu umode aredu jonare pudui jiboe udo ai, du reorere aredu umode imedu jonare pudui jiboe udo ai jamedu. 4Aredu jonakare pudui, mare paga karega, jonare toredu jitu koia. Du reorere imedu jonakare pudi, jonare toreduje jitu koia. 5Tagaba pu iera roto ta tai, mare tamagoi pui dukeje, taroiwamode tawo tarodo boku pui ia kodiboe kae, tamagowo tabaru keje, dukeje tamode tagirimi puae pugeje, duma tamegikawo boe pegarewu kae. 6Imagore oino, mare imago karega ure tarowo ino, mare taromode ino dukeje, pegakare jamedu. 
Pao uwobe emodukare tumagu turo pega kai. 7Kode itaiduia taiamedu tabore tawo nono ireore, mare Pao pijiboere makudure tu tu ime etai. 8Kowadurewu boe, ukoge bokware pijiwu areme, uwire bokware pijiwu ime, ema remawure umode tugogedo, tuwiredo du rema. 9Ema remawure boe ewo tugogedo, tuwiredo, mare boe ewo tuwarigu joruto dure ema karega. 1 Ukogereuge, uwirereuge ire imaguduiagu maku tagai, mare imi karega, Pagimejera akoino aredu ukawo tugera ra toredu piji, 1 ukawo tumagu ia imedu ai, iarema umode tugirimi toredu ai tubemega tabo pugeje. Du reorere imedu ukawo tugera ra toreduje piji jamedu. 1 Iagei, imagomode oino ei, mare Pao karega akoino, imi tu je ia imedu aopegokarewu umode tuwiredo ia aredu aopegokarewu apo dukeje, kode nowu imedu ukaba tugera ra piji. 1 Ia aredu aopegoreudo umode tugogedo ia aopegokarewu imedu apo dukeje, awu imedu aidumode tumuguwo apo dukeje, kode nowu aredu ukaba tugera ra toredu piji jamedu. 1 Mare paga karega, oredu aopegokarewu umode tubemegado toreduje aopegoreudo koia. Ia dukeje etore eedoromodukare pudui, mare oino boe pemegareuge nure emage. 1 Mare aopegokarewu imedu aidumode tuwo tugera ra toreduje aopegoreudo piji ma, piji rugadu. Aopegokarewu aredu, aidumode tuwo tugera ra toredu aopegorewu piji ma, piji rugadu. Nowu inodu keje, aopegorewu ure nono kowadurewu reore pugeje; aopegoreudo umode nono kowadureudo reore pugeje jamedu. Mare paga karega, Pao makore tawogai boe pemegarewu kae, boe butugurewu kae. 1 Aki aredu, inoba aerduwamode amode akoredu inorudo duji? Aki, imedu, inoba aerduwamode amode akoreduje inorudo duji? 1 Taedudo tu tu Pao aidu reore tamagai Pao makoi tawogai du reore. Oinore imago imagore Pao uwobe eiameduji. 1 Makore tawogai judeudogei tagi du reore, kode judeudogedo tagi rugadu: makore tawogai judeukare emawugei tagi du reore, kode, tagaba judeudo tagi rugadu. 1 Boe emode judeudo pudumi, boe emodukare judeudo pudumi, nowu inodu jamedu boe boe karega. Mare boe eroi Pao aidu reore dure ema remawu rema. 2 Tamode nono tareore tu tu Pao makoi tawogai dukeje. 2 Boe etugarere aki Pao makoi awogai dukeje, awiapaga kaba nowu inoduji. Akinorudodumode rabodu, mare ica, amode apodo boe etugarei aki dutabo. 2 Paga karega, Pao makore bogaiwu boe etugare, inorudodure Pao ai. Du reorere jamedu Pao makore bogaiwu boe etugarekare emawu, Cristo utugaremode ema. 2 Tagi akirododure tai tamori kuricigorewu tabo, tagaba ime etugaredo tagi pugeje. 2 Iwiemage, tado tu tareore Pao jekai, cewu Pao makoi tawogaidu otobiji du reore. 2 Cewu kowadureuge eiboe, Pagimejera makokare ii iaboeji, mare inogituwamode ei, mare paga karega, Pao okudu oiagudu koiare boe emeartorure ii. 2 Du kodire imeardaere uie turugadu imedu uwo tu pudumi rugadu, boe jokodu kadu modedu boe koia. 2 Aki awirere marigudu ma, aemaru kaba akiwujeduwo piji. Awirekai dukeje, aemaru kaba aredu bogai. 2 Mare awiremode dukeje, boe pegarewu karega. Kowadurewu aredu umode tugogedo ma, boe pegarewu karega jamedu. Mare du inodu tabo emugumode togorii pudui dukeje, awu inodu jire itaiduia ewo tuiaedo. 2 Mare ica, imagomode oino tai boe raikare. Ema remawure uwirerewu umode tudo nono tuwirekadu kodiwore. 3 Ema remawure uragudureuge emode nono uragudukareuge ereore, jekareuge emode tudo nono tuiegarekadu kodiwore. Ure akirodowuge emode tudo nono oroekarewuge ereore. 3 Iera amagadure awu moto jiwuge emode tudo nono tugera amagadukai awu moto jitu kodiwore. Mare paga karega, awu moto kejeboe akedumode. 3 Itaidure tamorora amagadu kawo rugadu. Cewu kowadurewu jetumode Pao oeji, jemarumode tuwo Pao jekaredo. 3 Mare cewu uwirerewu, morora amagadure awu moto kejeboeji, jemarure tuwo toreduje jekaredo, ure tudo pubiji. 3 Du reorere cewu okogekarewu aredu, kowadurewu aredu, eedumode Pao oeji, duma turedu jamedu boe pemegawo, tudaroe pemegawo jamedu. Mare ukogerewu aredu jeture awu moto kejeboeji, jemarure tuwo toredu jekaredo. 3 Imagore awu inoduji tai, mare iwo taroiwa bokwado karega. Paci oino, itaidure taro pemegawo nono umode turugadu boe ji du rere, tabowo Pao apo rugadu. 3 Iaboe emeardumode ukae turugadu tonaregedu aredu ukai tugogedo duji, mare emeardaere ukogedoduwo o joru ui turugadu dukeje ma, eromode taidu reore duji. Boe pegarewu karega boemode ukogedodu rema. 3 Mare cewu aidu pemegare tudada, taobiji rugadu tonaregedu aredu koadureudo ukogedodukawo ma, ro pemegare jamedu. 3 Kodi icare cewu tonaregedu aredu ukogedowu ro pemega nure mare cewu ukare tonaregedu aredu ukogedowu, nowure icare ro pemega remawu nure. 3 Aredu upore tu tu toredu apo tui kimo otoi. Mare oredu bokwamode dukeje, ure turugadu ji tuwo tugogedo ia taidure jiwu apo, mare Pao aidu reore. 4 Nowu inodu tabo, inogituwamode ji, boe pemega remawumode ji mugui ino jii je dukeje. Imeardaere Pao Utaroe mugui itabo jamedu inogituwawo tai du bogai. 

Barogo kodu makudure paga pagawu aroe eimejerage etaidu jiboe. 1Barogo kodu makudui paga pagawu aroe eimejerage etaidu jiboe ure oino. Pagi paerduware inoba paromode duji, mare paga karega, paiamedu boe jorduwadodure. Mare boe eerduwadodu ure boe ewogwado, mare boe enogudu boe eiagudu ure boe epemegado. 2Iaboe emeardaemode tuiorduwaie iaboe boeji ma, jorduwakare roga tuiorduwamode jiboeji. 3Mare iaboe emeardu kurimode Pao ji ma, Pao jorduware ji jamedu. 4Du kodire, cemagoi barogo kodu makudui paga pagawu aroe eiemejerage etaidu jitu keje, ceerduware cewu paga pagawu aroe eimejerage boe kaegae, paga karega, ia Aroe Eimejerakare pugeje mare tu Pao ure mito tu je. 5U! Boe jokodu, iaboe emeardaere ia aroe eiemejerageie pugeje duji, moto keje rabodu, baru tada rabodu, du taboie aroe eimejerage, boe eimejerage emagaguragare. 6Mare pagai, Aroe Eimejera ure mito tu je dure Pao rema, o nure boe jamedu boece; aire paere oino. Pagimejera mito tu je, dure Jesus Cristo rema, koiare boe jamedu boe jere oino, koiare ure paedo jamedu. 7Mare boe jamedu karega jorduware inoduji. Iage tumeartorui paga pagawu aroe eimejeragei kimo, ere barogo kodu kowuje nono makudui paga pagawu aroe eimejerage etai du kodiwore. Nono eerduwa rakakare dukoia, ere tubegado taobiji. 8Mare page koia karega ure paedo puredudo Pao ji: pagogwage kadu tabo iaboe iaboe boe okwakare pagai, pagogwage tabo, iaboe iaboe mugukare pagabo. 9Mare tameardu awadudo tai awu taro oino tagaidu reoredu ukawo kugudu kimore puduiwuge epegado. 1 Akire aerduwa rakaredu, iaboe eerdumode amugui ira keje akogwagewo paga pagawu aroe eimejerage ewai tada boeji ma, emodukare tugugudu kimoi dukoiare makudure paga pagawu aroe eimejerage etaiwu barogo kodu kowuje jamedu? 1 Awu inodu tabo, aerduwa rakare dukoia, are awie jorduwa rakakarewu butudo, du aire Cristo bitodure. 1 Nowu inodu tabo, taro pegai tawiemageidu, tai jorduwa rakakarewu tawiemage etaroe okorido dutabo, taro pega nure Cristo ji. 1 Du kodire imode barogo kodu kowuje dukoia imode iwie butudo ma, kode, imodukare kowuje, butukawo. 

Paulo ro. 1Imire irore itaidu reore. Imi apóstolo nure imi. Iordure Pagimejera Jesus Cristo ji. Tagire imaragodae nure tagi Pagimejera ai. 2Apostolomodukare imi iage etai, mare tagai apóstolo nure imi, mare paga karega, tagire apostoloi imidu kodiwore tagi Pagimejera tada. 3Tagire iwadaru rema mako pegare iwuge ewadaru jipagi. 4Kode, cegikana ukare turugadu cenogwagewo, ceguduwo? 5Cegikana cemugumodukare ia aopegorewu aredu apo, nono ia apostolodoge ereore, Pagimejera uwiemege ereore, Pedro reore? 6Kode tu imi mare Barnabé cemodukare cedamudo? 7Kakoduwu tugobaigareba kodumode turugodu kae mori bokwa tabo? Ioguduba umode boe tugu ia boepato ma, tukawo kowuje? Ioguduba jetumode tapiradogei togwagekai emoguru kuru jitu tabo? 8Awu inodu ime eroia kanure tu je? Boro! Meture boe eroiagudu tada jamedu. 9Ica, Moisés o boe eroiagudu meture bapera tada. Tadare atugore oino akaba tapira okwa kogudo ui trigo a ra tuwure tabo dutabo. Pao makoi awu inodu jitu tabo, tapiradoge ei rugadukana akoino? 1 Kode, pai karega ure tagodo oino awu inoduji? U! Paire atugododure oino. Maragodurewu maragodumode tubaga tabo makudumode pudaiboe bogai. Jamedu, ure a rawujewu upagamode makudumode pudaiboe bogai jamedu. 1 Kode, cere boe pemegarewu tugu tadoda, dukoia cebagamodukana tawo awu moto kejeboe iaboe maku cenai? 1 Iage eona nure nowu inoduji tai, kode cegi karega, cegodukare ekori nowu inoduji? Mare cekare cenodo nowu inoduce jii oino, cere ceiwa remagu boe jamedu boeji, cekawo Cristo o bakaru pemegarewu redugodudo pudui du bogai. 1 Taerduwakare cewu maragodure Pao uwai tadawuge eemode tumaragodui to dukoia duji? Taerduwakare cewu maragodure altar kejewuge, nowu altar kejeboe ia rogu emode kowuje duji? 1 Du reorere Pagimejera akore cewu ure Pao o bataru kogadowuge eemode koia. 1 Mare du inodu tabo imago kigodukare imaragodae mori bogai. Itagemore iwia nure nowu inodu piji. Iaboe iaboe umodukare itawuje awu iro oinodu piji. 1 Ikare ikurido ii awu bataru pemegarewu kogado dukoia, mare imaragodae nure ema. Marenarumode imi ikai Pao o bakaru pemegarewu kogado dukeje. 1 Iromode nowu inoduji itaidu pemegarewu tabo ma, mori makudumode inai, mare iromode ji ikiari tabo ma, imaragodae nure tu rugadu. 1 Kode kakoduboeba morimode ema inai? Morimode ema inaiboe reo inure bataru pemegarewu kogado morikai inai dutabo, inogwamagudukai ionare jiboe makuduwo inai ii bataru pemegarewu kogadodu morice dutabo. 1 Iaboe iaboe etugare karega ure imi. Mare du inodu tabo ire boe eiamedu boe etugaredo imi, iwo makareuge einorudo. 2 Imire judeudo imi judeudoge etai, iwo judeudoge einorudo. Imugukai boe eroiagudu kuda dutabo, ire imugudo boe eroiagudu kuda iwo mugure boe eroiagudu kudawuge einorudo. 2 Mare du inodu tabo, ire ido nono imugukai Pao o boe eroiagudu kuda, iwo nowu metukare Pao ui boe eroiagudu jiwuge einorudo. Mare iroiagudu bokware, imugure Cristo ui boe eroiagudu kuda du kodi. 2 Ire ipewukado ii nono upewukai puduiwuge ereore, iwo upewukare puduiwuge einorudo. Ire boe jamedu boedo imi boe eiamedu boe etai, iwo boe eiamedu boe einorudo. 2 Nowu inodu jamedu boe irore ino, bataru pemegarewu koia, ionawo ia roguji. 2 Taerduwakare cewu boe eregodui boe eregoduia kejedu, eiamedu boe eregodure, mare morimode aiwu umode mito tu jeduji? Kode, tarego ma, mori makuduwo tagai. 2 Boadu kigodure tuwoadae jiwuge ekigaruru kigodure pudui mare mori akedumodewu makuduwo pudai du bogai tu je; cegirema cegigarurure cei mori akedu bokwareboe makuduwo cenai du bogai. 2 Kode, iregodumode, mare ia kaeboe kae rugadu. Ire ikera to, mare paga tu je karega. 2 Ire iredu okorido, ire itugaredo ireduce, duma ikawo iwogwado boeto ii bataru pemegarewu kogado iagei du tonaji. 

Boe eregoduwo turo pegarewu piji, Pao uobe eregodu magai Egito pijidu reore. 1Iwiemage, itaidure taerduwa bokwawo awu inoduji paomage eiamedu boe epadure boe tugu kuda; eiamedu boe ere pagado pobo maerewu kajeje. 2Eiamedu boe ere tubodo Moisés apo boetugu kuda pobo maerewu tada. 3Eiamedu boe ere aroerewu boe eke kowuje. 4Eiamedu boe ekudure pobojari aroerewu mitoduce puapo. Ekudure kodure ebowu ia aroerewu ri pijiwu poce, duwure Cristo rema. 5Nowu inodu jamedu boe tabo, makareuge ekare Pao jekaredo, du inodu koia ewire toro boe matadu keje. 6Awu inodu jamedu boe ure tudo oinono pagaiwowo inoduji, duma pagagemo kawo boe pegareuji, etagemo magai boe pegarewu jitu reore. 7Tameartorukawo paga pagawu aroe eimejeragei ereore, nono bapera atugo reore boe ere tumugudo togwagewo, tuguduwo, icare ere turagojedo tuiegare pegawo pudui. 8Pakawo pamagu pabegarewu kai nono emagai tumagu tubegarewu kai du reore, dukoiare bireuge ere vinte e tres mil tu meri mitoduji. 9Parokogadodukawo Pagimejera ji nono ia emage erokogadodu magai jitu reore, dukoia awague ere ewido. 1 Tamago pega kaba Pao ji nono ia emage emago pega magai Pao jitu reore, dukoia ure eeda kedodo, ure ewido. 1 Nowu inodu jamedu boere oino, Pao okituwawo pai nowu inodu tabo. Nowu inodu jamedu boe atugododure paerduwadodu epace, icare pagaregodure oto pa kae kodi. 1 Kode, cewu meardaere turagoje kimoieuredu jiwu, meardu awadumode pudui, tuwudukawo. 1 Boe erokogadodu kodui ime eraga koriwu aregodumodukare tai. Pao pemega remawu nure, umodukare rokogadodureboedo tai tabewu rakai tai du kori, mare rokogadodureboe umode tai, mare Pao umode tabewu rakado, taginorudoduwo nowu inodu piji. 1 Du kodire, imeardu kurire jiwu iwiemage, tarego paga pagawu aroe eimejerage epiji. 1 Oino imago nure jorduwareuge tai: tagi rugadure tamode taeku tugu awu inagoino jiboeto. 1 Cere bataru pemegarewu kuo kejewu cálice toboe, du karega Cristo ku rema pagai? Cewu cere kadowu amirewu, Pagimejera kodu karega ure ema pageje? 1 Amirewu ure mito tu je, dukoia pare mito tu je jamedu, pamaga inodu tabo, mare paga krega, pagogwagere amirewu mito tu je duji. 1 Tagaiwodo inoba boere awu moto kejewu Israeldoge ei duji enogwagere bitodurewu barogo koduji altar keje, dukoia epore altar tabo tuiamedu tabo jamedu. 1 Mare inoba inagomode? Makududodure paga pagawu aroe eimejerage etaiboe boe karega ure ema. Paga pagau aroe eimejerage boe karega ure emage jamedu. 2 Ao pegokareuge ere bitoboe maku Aroe pegarewu ai, mare Pao ai karega. Itaidukare tawo tabodo Aroe pegarewu apo. 2 Tagudumodukare pagimejera kuce Aroe pegareuge eke kuru tabo. Tagogwagemodukare Pagimejera koduji, Aroe pegareuge eke tabo. 2 Cedaidukana ure cewo Pao imaredudo cewugeje? Cegikana cebewu rakare Pao kori? 
Boe enogwagere jiboe jitu. 2 Paroiwamode parowo boe jamedu boeji, mare boe jamedu karega ure turugadu. Paroiwamode parowo boe jamedu boeji, mare boe jamedu karega pemegare. 2 Ia tagi ia tagi tagaiwokaba tagaiwu boe pemegarewu bogai, mare tagaiwodo iage etaiwu boe pemegarewu bogai. 2 Tagogwagedo boere akirodo tabo boe jameduji, mare tanorakaba kaboba. 2 Pagimejera ore awu motoce, ore moto kejeboe jamedu boece jamedu. 2 Ia aopegokareuge egomode tagogwageiagu pudabo, tagaidumode taduwo etae ma, ere maku tagaiboe jamedu boe kowuje, mare tanorakaba kaboba. 2 Mare iaboe egomode oino: - Awu makududodure paga pagawu aroe eimejerage etai oino dukeje, tagaba ko, takawo nowu akoinowu butudo. 2 Mare aigoia karega, mare cewu koia. Paga karega, iage emeardae umodukare tugogado imeardaeji. 3 Imode kowuje, ii Pao ie kurido dutabo ma, kodiba boe emago pegamode ii, ii kowuje iegarei Pao jitu tabo? 3 Ica, kode, tagogwagemode, tagudumode, taromode iaboe boeji dukeje, tarodo jamedu boeji tawo Pao jekaredo. - 3 Tagaba aopegokareuge, judeudoge, Pao uwobe, etaora pegado. 3 Tarodo nono iro reore boe jamedu boe keje iemarure iwo boe eiamedu boe eegaredo, iemarukare inaiwu boe pemegarewu bogai, mare u makareuge etaiwu boe pemegarewu bogai, ewo cinorudo. 

Aremei aroia bu taogajejedu. Tarodo nono iro reore, iro magai Cristo ro reore du reore. 2Iwiemage, iegarere tagabo, mare paga karega, boe jamedu boe keje tawia jeture ii, tagera otorogare ire toroiagu jiboe tabo, nono imagore jitu reore, dukoia. 3Mare itaidure taerduwawo awu inoduji: ime eiamedu boe etaorare Cristo rema. Aredu aorare imeduce. Cristo aorare Paoce. 4Cewu okwamagudure baruto Pao jiwu imedu, okituware boe ji, boe rorii taora jitu tabowu imedu, unure taora barigududo pudui. 5Cewu okwamagudure barutowu aredu, cewu okituware boeiwu aredu, tukai boe rorido taora joki du tabowudo, unure taora barigududo pudui jamedu, ure nono tuie ure tao ra du kodiwore. 6Mare ia aredu umodukare ia aroia arudugodu bu tao keje ma, umode tao rawuje. Boe epoguraemode aredui tao rawujedu iarema to biri cadodu ma, umode aroia arudugodu bu tao keje. 7Imedurema umodukare boe bu taora keje, mare paga karega, ema Pao uredu rema dukoia ema Pao jekareae nure ema. Mare aredurema, imedu jekareae nure ema. 8Paga karega, imedu tawujedukare aredu piji, mare aredu tawujedure imedu piji. 9Jamedu imedu towujedukare aredu ai, mare aredu towujedure imedu ai. 1 Du kodire aredu umode aroia bu taora keje, tupadoge eigoia. 1 Nowu inodu jamedu boe tabo, imedu umodukare aredu boekimo tabo, aredu jamedu umodukare imedu boekimo tabo. 1 Mare paga karega, aredu tawujedure imedu piji, mare du inodu tabo, imedu boture aredu piji, ei pobedu aregodure Aroe Eimejera piji. 1 Tagi rugadu tamode tagogado nowu inoduji. Umode turugadu areduwo tumagowo Pao ji aroia padukai taora keje dutabo? 1 Jamedu imedu ao raimode tadoda ma, unure tuwarigodudo pudui, tagi taroiakare ema du kodi. 1 Awurema karega, aredu jekareaere tao rairedu rema, makudure ai nono ia aroia arudugodu reore kodi. 1 Mare iaboe etaidumode nowu inoduwo tuginoi ma, mare ia ceroia karega; Pao uwobe ia eroia karega. 
Pao uwobe enogwage pemegarewu. 1 Oino inogituwamode tai, mare iegaremodukare tai, tare tado pui du kodiboe koia. Mare paga karega, nowu tare tado puidu ukare boe pemegareudo tai, mare unure boe pegareudo tai. 1 Imeardure ji boetojiboe ure oino tare tado pui dukeje kuri je, tagorigodure pui. Iakeje imeartorure. 1 Ema remawure tamode tado puibiji tu je du rema, boe eerduwo kakoduwu pemegare tadoda. 2 Oino tare tado pui, mare tagogwagewo Pagimejera koduji du bogai karega. 2 Mare paga karega, tare tamugudo iraji kuri je dukeje, ia tagi akere tai tawo tageragu kuri ia tageji; nowu inodu tabo, ia tagi taguredure, ia tagi tage boire tai kimo. 2 Kode, tawaikare tagogwagewo, taguduwo? Iarema tagaidure tawo Pao uwobe barigodudo pudui, tawo oroe bokwareuge epogurudo? Kode, inoba inagomode tai? Iegarekana umode tai? Boro, nowu inodu keje iegaremodukare tai. 2 Pao pijire awu bakaru makudure inai dure icare ire maku tagai oino Pagimejera Jesus, boe emode maku kejewu boecoji, ure tugeragu amireuji, 2 Ure tuwadaru pemegarewu bu kejedu tabore ure kado, akore Ica, ikodu reo, du makudumode tabaru tabo; oinore taromode, tawiabutuwo iwugeje. 2 Du reorere, togwage akedu keje, ure tugeragu caliceji, akore Bakaru maiwu jiwu iku tabowu cálice reo. Tagudui tu tu ce dukeje tawiabutudo iwugeje. 2 Kode tai awu amirewu kowuje dukeje, tagudui awu clice tadaboece dukeje, tawiabutumode Pagimejerai tuiwodo duji, jii aregodumode mato pugeje du kae. 2 Kode, cewu ure awu amirewu kowuje, kudure awu cálice tadaboece, turo pega tabowu, ro pega nure Pagimejera koduji, kuji. 2 Taeku tugu tadodawu tameardae taerdae boeto, tamode awu amirewu kowuje, tagudumode awu cálice tadaboece duotodai. 2 Cewu ure Pao kodu kowuje, kudure Pao kuce tubega tabowu, okwage nure, kudu nure tuiwo pegareuce. 3 Du kodire kogodureuge, upewukare puduiwuge, bireuge emagaguragare tadoda. 3 Pamode paeku tugu padodawu paerdae, pameardaeto ma, boe pegamodukare pai. 3 Mare Pao ure tugogado pai dukeje, unure paedorodo, duma pawarigudukawo boe pegareuto awu moto tabo. 3 Du kodire. Iwiemage, tamode tado pui tagogwage pemegarewu kae dukeje, tawudugugo pu bogai. 3 Ia tagi tage boimode tai ma, tagogwagedo tawai keje, nowu inodu tabo, tai tado puidu umodukare boe redugodudo tai. Itumode tawogai dukeje, imagomode tai iaboe boeji pugeje. 

Aroe Pemegarewu ui toroe awadu maku Pao uwobe etai tu tu jedu. 1Iwiemage, itaidukare taerduwakawo Aroe Pemegarewu emaboeji. 2Tagi tagao pegokare dukeje, tare boedo tarego bataru bokwarewu aroe eimejerage etae, paga karega, oinore tamegire kaeboere kodi. 3Kodire inagomode tai Pao Utaroe koiare umode iaboe emagodo ma, mako pegamodukare Jesus ji. Jamedu iaboe iaboe egomodukare Pagimejeraie Jesusce, mare tu Aroe Pemegarewu koiare umode akomode oinowu akodo tu oino. 4Aroe Pemegarewu oe padure makaguragare pumekeje, mare Aroe Pemegarewu remawu ure mito tu je. 5Boe epadu makaguragare turo tabo tu tu je, mare Pagimejerare mito tu je. 6Paromode jiboe makaguragare jamedu, mare ure boe ero maku boe etaiwu Aroe Eimejerare mito tu je. 7Aroe Pemegarewu makudure tu tu boe etai boe pemegareuwo boe eiamedu jitu bogai. 8Ia ai, Aroe Pemegarewu ure bataru iwarewu maku; ia ai, ure jorduwa rakareboe maku. 9Ia ai, ure meartoru rakareboe maku; ia ai, ure jorduware ciogowo boeiboe maku. 1 Ia ai, ure ro kurirewu pemegarewu towujedu maku; ure ia makodo umode tudowuje boeji; ure ia jorduwado aroedogei; ure ia jorduwado boe ewadaru padui pumekejedu boeji; ure ia jorduwado tuwo boe ewadaru tawuje pu bataru kae. 1 Mare Aroe Pemegareure mito tu je dukoiare ure nowu inodu pedo nowu boe eiamedu boe etai, nono taidu reore. 1 Imedu burere, ierare, aorare, jokure, biajare; mare uredu mito tu je. Du reorere Cristore. 1 Judeudoge, gregodoge, boe etugarege, boe eimejerage, paiamedu boe pagao pegododure Aroe Pemegarewu mitodu tada, duma paiamedu boe pawo mito tu je. Paiamedu boe pagudure Aroe mitoduce. 1 Boe eredu makare tuwure tabo, tugera tabo, tuioku tabo, tuwiaja tabo oino tu tu. 1 Mare boe ewure akomode boe ekera kaeie ure pudumi du koiaie boe eredukae pudumi ma, du kodi kana boe eredukare ema? 1 Jamedu boe ewia akomode: - Boe eeku karega ure imi oino ma, kode, du kodi kana boe eredumodukare ema? 1 Kode, boe eredu umode tuiokuce mito tu je ma, kode kaiba boe ewia jetumode? Jamedu boe eredu jamedu umode tu boe ewia ma, kode, kaiba boe ekeno jetumode? 1 Mare Pao ure boe eredu towuje, ure boe eredu pemegado tu taidu reore. 1 Boe ewuremode mitotu tuginoi, boe ekeramode mitotu tuginoi ma, kaiba boe eredu mugumode? 2 Du kodire boe ewure, boe ekera, boe eeku, boe ekeno, boe ewia, ia pugeje, ere tuginoi tu tu je, mare ere etodui puidu ere boe eredudo mito tu je. 2 Boe eeku akomodukare: -Iwiapagakare ai. Oino boe ekeraji. Boe etaora akomodukare: -Iwiapagakare ai. Oino boe ewureji jamedu. 2 Mare paci oino: boe eredu pewu jokodukarewu ema remawu rema. 2 Jamedu, pawiapagakare jiwu ia paredu, jire pare pagera pemegado remawudo jamedu. Pabogurure ceboe jire pagera pemega remawudo. 2 Mare ia ema remawugere emage pawiapaga jokodukare ei. Pao ure boe eredu towuje dukeje, ure ema remawugedo ia boe ereduce, boekarema, emage karadega boe remawugere emage. 2 Oinodu tabowo, boe ekera, boe ewure, boe eeku, boe eredu jamedu boe ekorigodukawo pui, mare eetu pemegawo pui nono pureore. 2 Kode, ia boe eredu boe kogodumode ma, iage eiamedu boe ekogodumode apo. Jamedu ia boe eredu ema remawu umode ema ma, iage eiamedu boe eegaremode apo jamedu. 2 Ica, kode, Cristo uredu nure tagi, tabadui tu tu tuwugejedu boe, Cristo tada. 2 Ica, boetoji Paore apostolodoge eedudo tuwobe tada; durekodaji, profetadoge; dukeje, jorduwa rakareuge; dukeje ure boe kurirewu udo towujewu epage, iogore boeiwuge, okudu uiagudure boe ebowuge; jeture boeiwuge; jorduware boe ewadaru padui pumekejedu jiwuge. 2 Mare apostolodogekare eiameduce, profetadogekare eiameduce, jorduwa rakareugekare eiameduce. 3 Eiamedu karega boe pemegarewu kurireudo tudowuje; eiamedu karega eiogore boe ji; eiamedu karega eerduware boe ewadaru padui pumekeje duji; eiamedu karega eerduware tuwo boe eerduwado pu bataruji. 3 Taemarudo boe pemegarewu remawu bogai. Iwo taerdudo ema remawu boe pemegarewu awara paruji. 

Boe enogudui puapo dure ema remawu rema. 1Imagomodurade ime ewadaruji, tupadoge ewadaruji, mare inogudumodukare iiagudumodukare boe ji ma, imode nono ia meriri kudu reore tu rugadu. 2Profetamodurade imi, iorduwamodurade boe biarewu jamedu boeji, boe eerduware, boe emeardaere jiboe jamedu boeji, imeartoru rakamodurade iwo tori raireuge etaru tumuga piji, mare inogudumodukare, iiagudumodukare boe ji ma, boe karega ure ema inai. 3Imodurade inoroe jamedu boe maku marenarue etai, imodurade imagu ikowuduwo, mare inogudumodukare iiagudumodukare boe ji ma, nowu inodu jamedu boe boe karega ure ema inai. 4Okudurewu uiagudurewu iwa rakare jetu pegare puduiboeji, ro pemegare boe ji, kiarigodukare ia tumeduia oroe pemegarewu koia, rokare turoiwa bokwarebeoji, ukare tugurido. 5Romodukare ia turo ia boe epoguraeji, iemarukare pudaiboe bogai tu rugadu, korigodukare boe ji, ukare boe okorido pudui. 6Ukare tuiegaredo jetorokare puduiboeji, mare ure tuiegare kuricigodo boe riki remawu boeji. 7Butugugodure boe ero pegarewu jamedu boe keje, meartorure boe jameduji, upagare boe jamedu bogai, ure tudurudo boe jamedu boe ekoriji. 8Okudureboe uiagudureboe akedumodukare jii je. Profetadoge ewadaru okwamode, boe ewadaru padu makaguragare pumekejedu akedumode, boe eerduwa rakaguragarewu okwamode. 9Paerduwa aregodukare todo pa kae, profetadoge ewadaru aregodumodukare todo pa kae. 1 Mare boe remawu aregodumode dukeje, boe remawukare emawu okwamode. 1 Negedurogu kimoi imi dukeje, imagore negedurogu mako reore, imeardaere negedurogu meardae reore, imeardae tugudure nono negedurogu meardae tugudu magadu reore. Mare itaregodui imedu itae dukeje, ire nowu inodu okwado ipiji. 1 Awuji paerduware boeji nono boe etao magai meriri kuruto du reore. Mare boe aregodumode pudae dukeje, paerdumodukare nono paerdu magai meriri kuruto du reore pugeje, mare paerdumode jeji. Oino iorduwa kororogodukare, mare boe aregodumode pudae dukeje, icare iorduwa kororogodumode nono boe eerduwa kororogodu magai ii du reore. 1 Oino boe emeartoraere, boe epagare bogaiboere, boe enogudodaere mare kurire ekoriwu, boe enogudodae rema. 

Inoba paromode Paore maku pagai boe tabo. 1Tabewudo tai tagoguduwo boe ebo. Tagogeado ia boe pemegarewu bogai jamedu. Ema remawu tagogeado tamagowo Pao bataruji. 2Cewu makore ia boe ewadaru tuginoiwu jiwu, mako nure Pao ji, mare imei karega. Iaboe iaboe emodukare pawuje; kode, mako nure boe eerduwamodukare jiboeji, mare Aroe Pemegarewu koia. 3Mare cewu makore Pao bataru jiwu, mako nure imei, epemegawo, ewo tudugu tudo, eegarewo pudui. 4Makore ia boe ewadaru tuginoiwu jiwu, unure tubemegado tu je. Mare cewu makore profetadoge ewadaru jiwu, unure boe eiamedu boe epemegado. 5Aró, kode, itaidure taiamedu makowo ia boe ewadaru tuginoiwuji, mare itaidu rakare tamagowo Po bataru jituji. Cewu makore Pao bataru jiwu, kodure makore ia boe ewadaru tuginoiwu jiwu kori. Ukadui nowu tumagore jiboe kogado dukeje, boe epemegawo du bogai. 6Iwiemage, boedo imia imagore boe ewadaru tuginoiwu tabo, mare iwadaru umodukare turugadu tuwo tado boe pa iaboe boeji, umodukare nono profetadoge ewadaru reore, umodukare nono jorduwa mearduwa rakarewu bataru reore ma, kode inoba umode turugadu tai du umode? 7U! Pawo awu udo oino parira akomodukare tagore jiboeji, powari akomodukare tagore jiboeji, boigara iku akomodukare tagore jiboeji, kode, inoba boemode akore jiboe pawuje? 8Ika akopagamode tu je ma, ioguduba meartorumode akoji? 9Du reorere boere jamedu tamagomode tawadaru akoi puiduji tu je ma, kode, boe eerduwamode tawadaru to? Tamode nono makore bakuru toboe reore. 1 Awu moto keje boe ewadaru padu makaguragare pumekeje, eiamedu boe epawujedure. 1 Mare iorduwamodukare iaboe ewadaruto ma, ia moto kejewuge nure emage inai, ia moto tuginoiwu nure imi etai jamedu. 1 Kode, tagi jamedu tagaidure Aroe o boe pemegareuji ma, taemaru kurido bogai, duma Pao uwobe eidoduwo nowu inodu tabo. 1 Kodire, cewu makore boe ewadaru padui pumekejedu jiwuge enogwamagudumode tuwo epawuje. 1 Mare paga karega, inogwamagudumode boe ewadaru padui pumekejedu tabo ma, itaroe okwamagudumode rugadu, mare iorduwa imearduwa ukare turugadu nowu inoduji. 1 Kode, inoba iromode? Inogwamagudumode itaroe tabo, mare iorduwa imearduwa tabo jamedu. 1 Amode boe kurireudo Paoce akaroe tabo tu je ma, kode inoba ia jorduwa bokwarewu romode tuiowo amagore jiboe keje? 1 Boe jokodu amagore Pao ji akaroe taboboe pemegare, moture, kurire, mare ameduia ukare tubemegado inodu koia. 1 Inure tukutaido Pao ji, iorduwa kodure tagori imagowo boe ewadaru padui pumekejedu jitu koia. 1 Mare Pao uwobe ei tudo pui dukeje, itaidure boe eerduwawo iwadaru awaroi tu je duto, mare imagowo boe ewadaru padui pumekejedu jitu ma, ema karega. 2 Iwiemage, tameardae kaba nono boe etore emeardaere. Boe pegarewu boeji tamode nono boe etore kugurere, mare tamode tagogado boe ji dukeje, tado nono ime codureugere. 2 Bapera pemegarewu keje atugododure oino Pagimejera akore imagomode awu boe ji ia moto tuginoiwu kejewu ia boe enogwa tabo. Mare du inodu tabo emeardumodukare inogwa bataruji. (Is 2. S). 2 Du kodire, boe emagoi ia moto tuginoiwu kejewu ia boe ewadaru tabodu, meartorureuge ei karega, mare meartorukareugei. Jamedu, meartorureuge eire boe emagore Pao bataruji, mare meartorukareugerema ema karega. 2 Ica, kode, boe emode tudo pui Pao uwai tada, emagomode tuwadaru padui pumekeje dutabo, icare ia imedu jorduwakarewu, iarema ia meartorukarewu aregodumode nono ma, akomodukare tagie tagaora baibaire? 2 Mare emagomode Pao bataru jitu keje, ia meartorukarewu, iarema ia jorduwa bokwarewu umode turemo nono ma, meardumode tagoino duji, umode boe pa turo pegareuji. Nono ewadaru koia umode tugogado ji. 2 Uwabo tadawu boe biarewu awadodumode, umode tubujodo, umode tuie jodo mototo tuiegarei Pao jitu tabo, tagoi oino dutabo: - Boe jokodure Pao rakojere tagabo. 2 Kode, inoba taromode, iwiemage? Tai tado pui dukeje, ia tagi taramode, ia tagi tamode pu jorduwado, ia tamagomode Paoi towadudo taegai duji, ia makomode boe ewadaru tuginoi duji, ia umode awu bataru kogado, mare taromode nowu inodu jamedu boeji boewo tubemegado du bogai. 2 Ia tagi tamagomode tawadaru tuginoiwu tabo dukeje, makomodewuge emode pobe tu je rakudu, iarema pobe ma jewu metuia bokware tu je rabodu, mare puregodaji, ia umode ewadaru kogadowu umode jamedu. 2 Ia umode ewadaru kogadowu umodukare ma, kode, emago kaba. Pudui rugadu emagomode, Pao ji jamedu tu je. 2 Profetadoge emago keje, makomodeuge emode pobe tu je, iarema pobe ma jewu metuia bokware tu je, emedage etugumode ewadaruji. 3 Iage eedumode nonodu ia mitodu umode Pao jiboe pawuje, ia mako tonaji ma, kode cewu makorewu udo togwa ra. 3 Taiamedu tabo taroiwamode tamagowo Pao bataruji, mare parobi tu tu je, du tabowo boe eiamedu boe eerduware tugodu pemegawo. 3 Cewu makore Pao bataru jiwu, jorduwamode inoba ture tudo duji jamedu. 3 Mare paga karega, Pao aidukare boe emago paga pagawo pui, mare boe butugurewu, boe pemegarewu jire aidure. 3 Cewu boe ji tudo pui tuwo togwa kurido Pao ji dukeje, areme eedu kioromode, emagomodukare; emage emeartorumode nono boe eroiagudu reore. 3 Etaidumode tuiorduwawo iaboe rogu boe jitu keje, emagomode tugogei tuwai keje, mare paga karega, ukare turugadu areme emagowo, boe ji tudo pui dukeje. 3 Kode, tabijina Pao bataru aregodure? Iarema aregodukana tu tagai rugadu? 3 Iaboe emeardaemode profetaie ure pudumi, iarema tuwugejeie Pao Utaroe Pemegarewu bure jore ma, kode boe edo boe pa Pagimejera o boe eroiagudu jie ire bapera atugodo tagai duji. 3 Mare iaboe emode tuiorduwa bokwado inoduto ma, kode, boe ekaba tuwiapagado ji jamedu. 3 Kode, iwiemage, taemarudo tawo Pao o bakaru pemegarewu kogado du bogai, mare tamagokaba boe emago kaiagu boe ewadaru padui pumekejeduji. 4 Du kodire, tarodo nowu inodu jamedu boeji, mare tabemega tabo, boe eroiagudu reore. 

Boe eewodumode, Cristo jewodure kodi. 1Oino, iwiemage, itaidure tawia jetuwo ire kogado tawiegaiwu bakaru pemegarewu jituji. Cewu bakaru pemegarewu tare tabodo tabowu, taiore kimo keje jamedu duji. 2Ire kogado tawiegaiwu bakaru, Pao o bakaru pemegarewu rema. Awu bakaru pemegarewu koiare umode taginorudo, mare taiomode keje jii rugadu dukeje. Umodukare ino ma, kode, paga tu je rade tameartorure ji. 3Makudure inaiwu bakaru pemegarewu, ire maku tagaiwu ema remawu reo paro pegarewu koia Cristo bitodure pagai, nono atugo magai bapera pemegarewu kejedu reore. 4Tugudure mototo, jewodure meri pobe ma jewu metuia bokware dukeje, nono atugo magai bapera pemegarewu kejedu reore. 5Ure towadudo Pedro jekai, dukejere ure towadudo apostolodoge ei pagera pudogidure mito taci iwureko todu eegai. 6Du kejere ure towadudo ture jorduwadowuge ei 5 0 cedu eegai pugeje, duwuge makareuge ee kimore, mare iage ewire marigudu. 7Du rekodaji ure towadudo Tiago jekai, dukejere ure towadudo apostolodoge eiamedu eegai pugeje. 8Nowuge eiamedu boe eregodaji boigodu, ure towadudo iegai jamedu, nono ia boture maigoduwu, mare boe ereore karega du reore. 9Mare paga karega, imire iwiegare duku apostolodoge ekuda kodi. Ikare irugadu ii boe egowo apostoloie imi, mare paga karega, itonare Pao uwobei du kodi. 1 Mare Pao o boe pemegarewu koia ire imi tu rugadu. Ica, Pao o boe pemegarewu makudure inaidu, ikare boe pagawudo ema. Oino paci je, imaragodu kurire ia apostolodoge eiamedu boe ekori, mare imi karega irore oino, mare Pao o boe pemegarewu meture itadadu koiare ure irodino. 1 Du kodi icare boe egomodukare imie, iarema emageie, mare boe jokodure ceiamedu boe cere nowu inodu awadudo tawiegai, du jire tameartorure. 1 Kode, cemagore Cristo jewoduie duji, kode, kodiba ia tagi tagagore bireuge eewodumodukae? 1 Mare bireuge eewodumodukare ma, kode, Cristo jewodukarade jamedu. 1 Aró, kode, Cristo jewodukare ma, kode cemagore jiboe boe karadega jamedu. 1 Nowu inodu keje cewadararodure Pao ji, mare paga karega, cemagore uie Cristo jewodudo. Mare boe rugadu umode bireuge eewodumodukareduiedu ma, kode Pao karade Cristo jewodudo. 1 Mare paga karega, bireuge eewodumodukare ma Cristo jewodu karadu jamedu. 1 Kode Cristo jewodukaradu ma, tameartorae boe karadega ure ema jamedu, kode tamedurade taro pegarewu tada kimo. 1 Umode ino ma, cewu bire tumeartorui Cristo jitu tabowuge ewogwaradure jamedu. 1 Pabagamode Cristo bogai, awu pae oinodu keje tu je ma, kode pagirade boe pega jokodumode jiwugemode pagi awu moto kejewu pamedage ekori. 2 Mare boe jokodu remawure Cristo jewodure du rema. Awu inodure boe jokodu remawu rema bireuge eewoduwo jamedu. 2 Mare paga karega, boe ewi aregodure ia imedu koia, du reorere boe eewodu aregodure ia imedu koia jamedu. 2 Adão koiare boe eiamedu boe ewi aregodure. Du reorere boe eiamedu boe eewodumode Cristo koia. 2 Boe eewodumode tu tu tugodu reore: jewodure boetojiwu Cristo rema, dukeje, jonare Cristo jiwuge eewodumode, duwuge emeartorure aregoduji. 2 Du keje boe oto aregodumode. Cristo umode ro rakareuge eiamedu boe ero raka kado, umode to boe pemegarewu maku Tuo Aroe Eimejera ai. 2 Mare paga karega, ure turugadu boe eimejerawo Cristoce jii umode tumorido onare puduiwuge eiamedu boe ji tui ewu bure kuda du kae. 2 Boigoduwu onare jiwu, Pao umode tumorido jiwu, boe ewi rema. Mare paga karega, Paore jamedu boe bu bure kuda kodi. 2 Akore oino ure jamedu boe bu bure kuda mare pudui karega, mare paga karega, emare ro oino kodi. 2 Mare jamedu boe padumode Cristo ro rakarewu kuda dukeje, ica, kode, Cristo mitodu umode tubujodo Pao ji, ure jamedu boe bu turo rakarewu kuda. Nwu inodu keje, Pao jetumode boe jamedu boeji rugadu. 2 Ia boere tao pegodo bireuge eparu keje. Ica, kode, inorawo tai: bireuge eewodumodukare, kode kodiba awu boere tao pegodo eparu keje? 3 Pagirema, kodiba pare pamagu pabagudae kai tu tu je? 3 Iwiemage, meri jameduji iordure iwiji itogi, mare paga karega, taigoiare boe pemegarewu, boe jekarerewu ure ii, Jesus Cristo tada. 3 Woe feso bakurirewu keje, irugodure barege pegareugei. Mare iroi oino tu awu moto kejewuge eegai, kaboba ire tawuje inai nowu inodu koia? Kode boe jokodure bireuge eewodumodukare ma, pagogwagewo, paguduwo, pawimode barogwato rugadu kodi. 3 Tagaba boedo taeku to pui boe etumedage pegareuge ere boe ero pemegarewu pegado. 3 Tagirimi taro pemegarewu kae, taro pega kaba pugeje. Ia tagi taerduwakare Pao ji rugadu. Imagore awu inoduji tabogurugoduwo tai du bogai. 3 Mare ia tagi tanoramode: - Inoba bireuge emode tuiewodu keje? Inoba eredu umode? 3 Matadurewu boe! Tamode ia boe a tugu mototo dukeje, nowu a botumode tu tuwi rekodaji. 3 Tamode tugu dukeje, tamodukare i tugu, tu a rogu tamode tugu: trigo a rabodu, iarema ia a rogureboe rabodu. 3 Du kejere Pao umode nowu a botudo, ricodudo taidu reore. Pao ure areboe jeonado tu tu ciji. 3 Jamedu, jereboe ekodu ukare nono pureore. Ime ekodu ure tuginoi, barege ekodu ure tuginoi, kiege ekodu ure tuginoi, kare ekodu ure tuginoi, moto tadaboe ere tuginoi. 4 Baru tadaboe ere tuginoi, moto tadaboe ere tuginoi jamedu: baru tadaboe, motu padure tu tu tuwugeje, moto kejeboe motu padure tu tu tuwugeje jamedu. 4 Meri urugure turuguce, ari urugure turuguce, kuiejedoge erugure turuguce jamedu. Jamedu kuiejedoge epadure tu tu turugu keje jamedu. 4 Du reorere bireuge emode tuiewodu keje. Boe eredu meture moto tada du tonaji, bireboe nure ema. Mare jewodumode dukeje, bibokwarewu nure ema pugeje. 4 Meture moto tada du tonaji boe karega ure ema, mare jewodu keje aroe moturewu nure ema. Meture moto tada du tonaji boe merekerewu nure ema, mare jewodu keje, aroe rakareumode ema. 4 Meture moto tada du tonaji, ure nono barogo uredu nure ema, mare jewodu keje umode nono aroe reore. Paga karega, bireboere ia boe ereduce, aroere ia boe ereduce jamedu. 4 Paga karega, bapera atugo pemegarewu keje atugore oino boetojiwu imedu Adao todure tuiere dutabo, boigoduwu Adao aroe rema, koiare ure boe eedo. 4 Imedu baru pijiwu karega aregodure boetoji, mare moto kejewu imedu aregodure boetoji, dukejere baru tadawu imedu aregodure. 4 Boetojiwu Adão todure moto tabo, boiwure aregodure baru piji. 4 Jonare moto jiwuge emagere nono towujedure moto tabowu imedu reore. Jonare baru jiwuge emagere nono aregodure baru pijiwu imedu reore. 4 Pamagai pare nono towujedure moto tabowu imedu reorere marigudu, oinore icare pamode nono aregodure baru pijiwu imedu reore jamedu. 5 Iwiemage, itaidure imagowo jiboe reo boe ekodu, boe eku jonamodukare Pao o boe pemegareuji, cewu bireboe o modukare bimodukareboece. 5 Iwo boe eerduwamodukare jiboe awadudo taegai paiamedu karega bimode, mare paiamedu boe pamode ia pareduce. 5 Umode turugadu awu boe eredu pegadodumodeu pemegadoduwo, awo boe eredu bimodewu bi bokwawo. 5 Icare awu boe eredu pegadodumodewu pemegamode, awo boe eredu bimodewu bi bokwamode dukeje, bapera atugo umode tudowuje bi bokwareboe ure tumorido bireboeji 5 Bireboe, kaiba are amoridodu jeture? Kaiba aro rakarewu kodiwu okoridodureboe jeture? 5 Boe ero pegarewu koiare ure bireboedo boe etogorido; boe eroiagudu koiare ure boe ero pegarewu upewudo pudui. 5 Pagirema paegarewo Pao ji, koiare ure pado pamorido Pagimejera Jesus Cristo koia. 5 Kode, iwiemage, tagidado tai tagodobiji, tamaragodudo jii je Pao maragodaeji. Taerduware tamaragodui Pao maragodae jamedu boe jitu morimode tagai duji. 

Diiero todui pui Jerusalém kejewuge etaidu. 1Icare imagomode umode tugerabraredo pemegareuge eiwu diiero jiboeji. Taromode nono imago magai Galácia kejewuge eidu reore. 2Semana jamedu jiwu boetojiwu meriji, tamode ia diiero tawuje pubiji, tamode pado otorogado taroiwa reore tu tu tu je. Nowu inodu tabo tamaragodaemodukare tawo to pui itaregodumode dukeje. 3Itaregodumode toro dukeje tagogiegi jiwuge erojai toro bapera tabo ewo nowu diiero reko toro Jerusalém kae. 4Umode turugadu ituwo toro jamedu dukeje, ekodumode itabo. 5Imode pagado Macedônia kajeje dukeje, itaregodumode tagai, mare paga karega, imode pagado toro kodi. 6Ia dukeje iragoje rakamode duku nono tagabo jao, ia dukeje, butao akedumode ii tagabo rakudu. Nowu inodu tabowo tamode tagerabraredo ii ituwo nowu itumode kaeboe bogai. 7Mare paga karega, oino itaidukare iorduwo tai ikodui cai tagori dutabo, mare itaidure iragoje rakawodu tagabo, pagimejera aidu keje. 8Mare imugumode woe feso tada jii Pentecostes aregodumode jiwu meri kae. 9Iordu pemegare woe pemegamode ii imaragodae kuricigorumode dukoia, makareuge etamagadu pega inodu tabo. 1 Timóteo aregodumode tagae dukeje, taro pemegado ji, turagoje pemegawo tagabo, mare paga karega, awu imaragodu magai oinodu reorere, maragodu nure Pagimejera ai jamedu. 1 Iaboe iaboe ekaba barigodudo ji. Oino paci je, tamode tagerabraredo ji, utuwo todobiji boe pemegai pudui dutabo, duma uwo tugirimi jii woe pugeje. Ipaga nure bogai, umode tugirimi ia iwiemage ebo du bogai. 1 Pawie Apolorema, imago imagore ji utuwo tu tu tawogai ia pawiemage ebo, mare aidukare rugadu tuduwo jao. Ia turoiwamode kejeboe keje utumode toro. 1 Tameardu awadudo tai, tagidado tameartoraeji, tabagudu kaba, tabewudo tai. 1 Tamaragodudo tamaragodae jamedu boeji, mare tameardu kurii pui dutabo. 1 Taerduware Estéfana uwobe, Fortunato uwobe, Acaio uwobe emeartoruie ca boetoji Acaia kejewuge etada. Emagere tumagu tuwo tugerabraredo pemegareugei. 1 Inogwamagudu nure tai, iwiemage, tarodo nono ei taroiagudu reore, tarodo nono ia maragodure ebowuge ei taroiagudu reore jamedu. 1 Iegarere ii Estéfana, Fortunato, Acaio, etaregodui mato duji. Mare paga karega, erore inai taroiwamodukare jiboe taiageje duji. 1 Ere ido itugudu kuricigodo ito. Iorduware eie tadugu tado jamedu duji, awu rore oinowugere ure turugadu boe enojarowo ei. 1 Asia kejewu Igrejadoge eiamedu eimadure tawogai. Aquila, mare Priscila, mare meartorureuge ere tudo pui ewai kejedu eiamedu boe eimadu kuricigore tawogai jamedu. 2 Pawiemage eiamedu eimadure tawogai. Tagimadudo pui tai tagogwabi pui tawiemagei puje dutabo. 2 Imode awu inodu atugodo ikera remawu tabo rugadu imi, Paulo, ikimadure tawogai. 2 Iaboe emeardu kurimodukare Pagimejera ji ma, bakaru pegadodumode ji. MARANATHA mato Pagimejera: 2 Pagimejera Jesus o boe pemegarewu muguwo tagabo. 2 Imeardu kurire taiamedu boeji Jesus Cristo tada. 

Bapera paru. 1Paulo, Jesus Cristo o apóstolo, Pao aidu reore, mare uwie Timóteo, Corinto kejewu Pao uwobe ewogai. Acáia kejewu pemegareuge eiamedu bogai jamedu. 2Pao Aroe Eimejera mare Pagimejera Jesus Cristo eno boe pemegarewu boe butugurewu jetuwo tagabo. 
Paulo jekarei tujebae oiadodadu. 3Pawo Pagimejera Jesus Cristo Uo Aroe Eimejera akaru pemegado. Pao okudurewu ure boe ewudugugodudowu nure ema. 4Ure cedo cedugu cegiwae jamedu boeji, du tabowo cere, jiwaere cereoreuge eiamedu boe ewo tudugu tudo jamedu. 5Ica, cei cemeduiado Jesus Cristo jiwae jiboe, du reorere ure ceegare kurirewu maku cenai. 6Kode, cegiwaere, mare taegarewo tai, taginorudoduwo. Ceegare makudure cenai du reorewo taegare makuduwo tagai jamedu, tagiwa rakawo boe pegarewu jamedu boeji, nono cegiwa raka magai boe pegarewu jamedu jitu reore. 7Cemeartoru rakare tai. Ceerduware tai tameduiado cegiwae jiboe reore, du reorere tamode tameduiado ceegaremode jiboeji jamedu. 8Cewiemage, cedaidure taerduwawo Asia kejewu cegiwaeji. Ceiwa rakare cei, kurire cei nono, du inodu koia cemeardaere cemodukae ceebu cee tabo pugeje duji. 9Cere nono cewimodeduiedu kodiwore. Mare nowu inodu ure tudowuje, duma cemeartorukawo cei, mare cemeartoruwo ure bireuge eewodudowu Pao ji tu je. 1 Ure ceginorudo cewimodedu inodu piji, umode ceginorudo piji jamedu. Cebagare jamedu umode ceginorudo piji jii je du bogai jamedu. 1 Mare tagi, tamode tagerabraredo cei, tai tagogwa kurido cebaru tabo dutabo. Du inodu tabo, Paore to boe pemegarewu maku cenai, makareuge enogwa kuridodae koiadu, umode makareuge edo Pao akaru kurido, ceiboe koia. 
Paulo makoi boe rikirewu jitu. 1 Ca, cenojaromode cei kejeboe reo: ceerduware cero pemegai, cero jetoroi, awu moto keje tadoda remawu, mare boe eerduwa rakai moto kejeboe karega, mare Pao o boe pemegarewu makudui cenai dukoia. 1 Taroiware tamagowo ji bapera kejeboe, tamode pawujeboe dutabore cere bapera atugodo tawogai tu je. Ipagare taerduwa kororogodumode tu awu inodu jitu bogai, jii oto pa kae. 1 Ia jire taerduware marigudu: cegire ocaroreboe rema tagai, tamagai ocaroreboemode ema cenai du reore, Pagimejera Jesus Cristo aregodumode jiwu meriji. 1 Imeartorure awu inodu jamedu boeie oino rugadu duji. Du kodire boe paruto itaidure ituwo tawogai taegarewo pobe pugeje du bogai. 1 Cewu ikoduiagu Macedônia kae du kodiwu, ire ikoduiagu nono tagae boetoji, dukeje, ii ikirimi Macedônia piji dutabo, ire ikoduiagu tagae pugeje, dupijire ia tagoduia itabo jii Judéia kae. 1 Ikodu pemega kana ure awu inoduji? Ikana ure iroiagu ino ia akomode - U! Oino, du inodu tonaji akomode: - Boro! Oino du reore kana? 1 Pao jorduware imagoi taiboe ukae.
U! Ukae Boro! Oino pudonaji duji. 1 Mare paga karega, Pao Onaregedu Jesus Cristo, duwure Sila, Timóteo, imi, cemagore akaru tabo tai du ukare U! Ukare Boro! Oino pudonaji. Mare paci oino, ema ure U! 2 Pao makore turomode jiboe jamedu boe, ure tudowuje Cristo tada, ure nono Pao akoi u. Oino pai, Cristo koia. Du Kodire pagagore oino godu! Oino Pao ji, pai ie kurido dutabo. 2 Paga karega, Pao koia rugadure ure pameartorudo paei Cristo tada duji, ure pabemegado jamedu. 2 Pagire oere pagi. Ure to kruca bu pawugeje. Ure Tudaroe Pemegarewu tugu pawaboto nono turoi paidu jamedu boe koia. 2 Pao jorduware imagoi taiboe boe rugadu jituji. Ikawo tagiarigo ire imeardae tawuje itukawo toro Corinto bakurireuto pugeje. 2 Cedaidukare tagimejerawo cegi tameartorae keje, mare paga karega, tagidare tameartorae keje marigudu. Oino paci je, cedaidu nure taegareae itoduwo tu je. 

Inoba boe eromode ure tuiaedo turo pegarewu pijiwuji. 1Ire imeardae tawuje itukawo tawogai pugeje, ikawo tagiarigodudo. 2Mare paga karega, imode tagiarigo ma, inoba ipagamode cewu ire kiarigowuge ewo iegaredo du bogai? 3Ire nowu bapera atugodo tawogai, ikiarigodukawo umode iegaredowuge eigoia, itaregodui toro dukeje. Iorduwa birigodure ure iegaredoboe umode taiamedu boe eegaredo jamedu. 4Ire cewu bapera atugodo tawogai imorora amagadu kuricigo tabo, ieguru kuricigo tabo jamedu, mare iwo tagiarigo du bogai karega, mare taerduwawo oinoie imeardu kuricigore taiamedu boe jituji. 5Iaboe ure ikiarigo dukeje, imi karega ure ikiarigo, mare taiamedu boere ure tagiarigo. 6Ure turugadu nowu imedu ai, makareuge ei turorerui jitu dure. 7Oino tawudugugodumode ji, tamode udo tudugu tudo ma, kiarigodu kuricigokawo, ukawo tuwido inodu koia. 8Inogwamagudu nure tai tagoguduwo apo. 9Ire cewu bapera atugodo tawogai dukeje, itaidure iwo irokogado tai, iorduwawo taie tarugadu tameartoruwo inogituware tai jiboeji jii je duji. 1 Tawudugugodumode iaboe ji dukeje iwudugugodumode ei jamedu. Paga karega, iwudugugodure iaboe ei dukeje, iwugugodure ei mare imeardu kuricigoi tai Cristo jekai dukoia. 1 Itaidukare Aroe pegarewu wo taekuri pagado, paerduwa birigodure kaboba jiba aidure kodi. 1 Cewu itaregodui Tróade bakurireuto dukeje, iordure Pagimejerai imaragodaemode emaboe jetu nono duji. 1 Mare imorora amagadu kuricigore iordukai pawie Tito jitu koia. Icare ikimadure ebo iperabiji, iture toro Macedônia moto kae. 1 Mare paegare kuricigore Pao ji, duwu koiare ure tugerabraredo pai pawo pamorido Cristo apo jii je, ure pado tagaru maedo boe jamedu boe joki, ia roreboe ro rakaguragarewu magadu reore. 1 Pare nono ia roreboe pemegarewu ro amurewu, dure Cristore maku Pao ai, dure ure taodo ure cinorudowugei, ure tuwogwadowugei jamedu. 1 Ure tuwogwadowuge etai awu roreboe jerimaga nure ema dukoiare ure boe ewido; mare cewu ure cinorudowuge etai, ure boe eedowu roreboe nure ema, dukoiare ure boe eedo. Mare kakoduwu imeduba roiwamode turowo oinono? 1 Cekare nono cewu ure Pao bataru perododowuge ereore. Mare paci oino, cere nowu bataru kogado Cristo ie tabo umagai aregodui Pao pijidu reore. 

Bakaru maiwu pemega kodure jaowu pemega kori. 1Cekana ure cegurido awu cenagoino dutabo? Iarema cekana umode taerdudo ia baperaji, iarema cedogea kana ure tawo ceerdudo ia baperaji, nono iaboe ero magai pui du reore? 2Tagire ceno baperare tagi, atugoi cewabo tadadu du jire ime eiamedu eerduware, emagore ji jamedu. 3Boe jokodure tagire Cristo o bapera atugo nure tagi, koiare ure cedo atugodo, mare ia kurureboe tabo karega, tori kobo keje karega, mare Pao Utaroe tabo, boe ekodu keje, tawabo tada. 4Inodu jire cemeartorure Pao tada, Cristo tada. 5Cedaobiji karega ceroiware iaboeji iaboeji, mare Pao pijire ceroiwa aregodure. 6Ema rugadure ure ceroiwa maku cenai cemaragoduwo bakaru maiwuji, mare bapera atugo koia karega, mare Aroe Pemegarewu koia. Mare paga karega, bapera atugo ure boe ewido, mare Aroe Pemegarewu ure boe eedo. 7Moisés ui boe eroiagudu atugudodure tori kobo keje, nowu du kodire Pao urugu kurirewu ure towadudo Moisés je keje, du boe eeku kidakare taiwowo ji, rai karega ure kodi karega. 8Kode, inoba nowu maragodure Aroe Pemegarewu tabowu urugu umode? 9Umaragodae tuwo ime ewidodu urugu moture, kode, umaragodae tuwo boe eedorodo dure urugu motu remawumode nowu kori. 1 Cewu urugu boetojiwu kurire, mare puredukare oino maiwu urugu motuji, dure kuricigo remawu rema. 1 Kode cewu boe koborimode tu jiwu urugu moture, kode umode jii jeboe, duwure motu remawumode nowu kori. 1 Cemeartorure nowu inoduji, du kodire cebagudukare iaboece iaboece. 1 Cerokare nono Moisés ro reore, duwure aroia rorido tuie joki, duma boe eerdukawo akedumode taci jewu uruguji. 1 Mare eerduwa meture boeco tada. Oino kimo, emagoi jaowu bapera atugo jitu keje, boe rorire kimo emeardae joki. Paga karega, awu aroia pijidodumode icai ei tumagu Cristo ai dukeje tu je. 1 Du kodire jii awu meri kae, emagoi Moisere bapera atugodo jiboe jitu keje, aroia rorire ewabo joki kimo. 1 Awu aroia rotodumode oino epiji, emode tugirimi Pagimejera Pao ae dukeje tu je. 1 Aró, kode, Pagimejera Aroe rema, Pagimejera Utaroe jeture keje, nonore boe eroreraemodukare boe ji. 1 Pare paiamedu boe pae kedore cewu aroia bogai; boe etaiwo magai meririkuruto du reorere boe etaiwore Pagimejera uruguji pae keje jamedu. Pagirema, Aroe Pemegarewu koiare ure pado nono Pagimejera uredu reore tu tu je. 

Paulo makokare puduiboeji, mare Jesus jiboeji. 1Du kodire cemedui cedodadu jitu akedu bokware, Pao okudu uiagudu koiare ure awu cemaragodae maku cenai duji. 2Cere boe ero biarewu pegarewu, boe pugureaere emaboe jamedu boe cere pijido. Cemeartoru pegarewu tabo karega cero oino, cekare Pao bataru perodudo jamedu. Paci oino, cemaragodure boe jokodureboe tabo, dukoiare boe eiamedu boe jordu pemegare cei Pao jekai. 3Boe rori kimomode cemagore jiwu bapera pemegarewu joki kimo ma, ure oino, mare okware boetowuge etai tu je. 4Emeartoru bokwa, mare paga karega, awu moto kejewu Aroe pegarewu koiare ure eeku mi eerdukawo bakaru pemegarewu uruguji. Kejere Cristo urugu urugure, duwure Pao uredu reno. 5Cegi karega cere cedawadudo, mare Pagimejera Cristore cere awadudo. Cegirema cere cedo nono tadugaregeie ure cegi du kodiwore, Cristo koia. 6Mare paga karega, cewu akore Urugureboe uwo tudawuje boeco piji inowu Pao mitodu koiare ure turugu jodo pawaboto, du tabowo pamode boe eerduwado Pao urugu kurireuji, du urugure Cristo je piji. 7Pagedure awu pagoroe pemegareuji, nono metui ia umode tuwowujewu pori tada du reore, duma boe eerduwa birigoduwo ceroi oinono, mare cegi kaegae, mare Pao o ro rakareboe koiaie ure cerodo oinono duji. 8Boe erorerure cei boe jameduji mare ekare cebegado; marenarue nure cegi, mare cemorora amagadukare cei. 9Onare ceiwuge emagaguragare, mare ia cemeduiamode emaboe bokware; ia dukeje cedogorigodure, mare cewogwakare. 1 Boe jamedu boe keje jii je cere Cristo jiwae reko cewiri, cegodu, keje, du tabowo cere boe eerdudo Cristo jei ceredu keje duji. 1 Cee kimore dutabo bireboe onare cei, Cristo koia, du inodu tabowo boe eerdure Jesus jeie bimodewu pagodu tada duji. 1 Du inodu tabo, bireboe maragodure cedoda; tadodarema, jereboe maragodu nure tadoda. 1 Bapera pemegarewu kejere atugododure oino imeartorure, kodire imagore... Cegi jamedu cemeartorure, kodire cemagore jamedu. 1 Mare paga karega, ceerduware Pao koiaie ure Pagimejera Jesus Cristo jewodudo, dure umode ceewodudo apo jamedu, umode cerego tagabo ae jamedu duji. 1 Nowu inodu jamedu boere tudowuje boe pemegareuwo tai du bogai, oinodu tabowo boe pemegarewu kurirewu itoduwo makareuge etai, du tabowo boe eegare kurireuwo Pao ji. 1 Du kodire ceroi cewugeje jii jedu akedukare; cegodu akedugodure, mare cedaroerema ure tuguo tu tu boe jameduji. 1 Awu moto kejewu cegiwae, kodure taci jeboe nure ema, motudukare jamedu; mare koiare ure ceonado ceegare kuricigorewu akedu bokwarewu jiboe, motudu kuricigomode. 1 Paemarukare boe eerdure jiboe bogai, mare boe eerdukare jiboe bogai. Paga karega, boe eerdure jiboe akedumode kuri je, mare boe eerdukare jiboe akedu bokwarewu nure ema. 

Boe epagai akedu bokwarewu boe pemegarewu bogaidu. 1Boe jokodu paerduware awu pamugure tadawu bai, awu moto kejewu paredu, akedumode dukeje, Pao umode baru tadawu todukare ime ekera tabowu bai maku pagai pamuguwo tada duji. 2Du kodire pagoragudu nure jamedu, pagaidui pamuguwo baru tadawu pawai tada. 3Pamode peremo to dukeje, marenarumodukare pagi pugeje. 4Paga karega, pai maido awu moto kejewu pawai tada du tonaji pagoragudure. Pagaidu karega ure awu moto kejewu paredu pijiwo, mare pagaidure baru tadaboe tuguduwo pai, duwo boe ewi bokwarewu roriwo paredu joki. 5Ure paonado nowu inodu jiwu, Pao rugadure ro oino, duwure ure to Aroe Pemegarewu maku pagai du kodie tumode to boe pemegarewu jamedu boe maku pagai. 6Du kodire pagogorobadure tu tu pabaga tabo, pameartoru tabo. Paerduware pamugui awu moto kejewu paredu tada du tonajie pamugu jaegirire Pagimejera jituji. 7Mare paga karega, paere pameartoru koia, mare paerdure jiboe koia karega. 8Pare padugu du kuricigodo pado, pagaidure paekaia awu moto kejewu paredu tada, paeduwo Pagimejera apo du bogai. 9Du kodire pare padurudo pawo Pao jekaredo du bogai, paedui awu moto kejewu paredu tada du tonaji, iarema paei Pagimejera apo dutabo. 1 Paga karega, ure turugadu paiamedu boe pagaregoduwo Cristo ae, uwo tugogado pai, paroi awu moto kejeboeji, paro pemegarewu rabodu, iarema paro pegarewu rabodu du reore, mori makuduwo pagai. 
Jesus Cristo, meardu kurii paidu, ure pameardu awadudo pai. 1 Cebagudu remawu nure Paoce dukoiare cere cebewudo cei cewo boe eerduwado. Pao jorduwa kororogodure cei, imeartorure tagie taerduware cei tawabo tada duji jamedu. 1 Cedaidukare cewo cegurido taegai pugeje, mare cedaidure ceigoiawo tado tagurido du bogai, duma taroiwawo tamagoi ure tugurido taegai pagaboe koia, mare tuwabo tadaboe koia karegawuge ei. 1 Kode, cedaora bokwamode, mare Pao bogai, cere cedo nono iaboere jiboeji, mare taigoia. 1 Cristo, meardu kurire paidu, ure pameardae awadudo pai, mare paga karega, cere boe pa ia Imedu bie boe eiamedu boe etai duji, kodire boe eiamedu bire apo. 1 U! Cristo bire boe eiamedu boe ai, du koiawo jereuge eekawo tuwogai pugeje, mare cewu bire etaiwu, jewodure etaiwu bogai. 1 Du kodi icare, awu inodu otobiji, paerdumodukare iaboeji iaboeji boe ekodu rekodaji. Ia boe keje ceerduware Cristo ji imedui pudumi pareore duji, mare oino, ukare ino pugeje. 1 Iaboe ure tubodo Cristo apo dukeje, aroe maiwu nure ema. Nono jaoboe akedure, boe jamedu boe maidureboe nure ema pugeje. 1 Mare awu inodu jamedu boe aregodure Pao piji; onare jiwugere pagi, mare ure pameduiado pudumi, Cristo ro koia, ure parowo inodu maku pagai jamedu, pawo boe erego pudae pugeje. 1 Ica, Pao biapagakare boe ero pegareuji pugeje, mare Cristo ro koia, ure boe eiamedu boe etumeduiado pudumi. Ure nowu inodu maku pagai pagiwo pare boe eerduwado inoduji. 2 Nowu du kodire cedure woe cemagoi Cristo ie tabo dutabo, nono Pao jokoduie makoi ceiabiji. Cristo ie tabo cenogwamagudu nure tai, tawo tameduiado Paoce. 2 Cristo ro pegarewu bokwa, mare Paore oredudo paro pegarewu tabo, duma paedorowo pai tuiegai, Cristo koia. 

Pauloi tumagu tumaragodae kaedu. 1Cegire cemaragodu nure Pao jiboe tabo, du kodire cenogwamagudumode tai, takawo Pao o boe pemegarewu kurirewu makudure tagaiwu okwado tabiji du bogai. 2Emare akore Iwiapagare ai boe pemegarewu keje, ire ikerabraredo ai boere cinorudodu kejeboe keje. Mare oino boe pemegarewu aregodure, boe emode cinorudo du kejewu meri aregodure. 3Cedaidukare iaboe iaboe ewo cemaragodae redugodudo, nowu du kodire cedaidukare iaboe iaboe emeardae pegawo cemaragodaeji. 4Paci oino, cere boe eerdudo cemagoi Pao jiboe jituji, cere cegiwa rakado cejebae jamedu boeji. 5Boe todure cei, cedugure baicoreuto, boe erugodui puidu okorire cei, cemaragodu kuricigore, cenudukai, cekai boe ko dutabo, 6Cero pemega tabo, ceerduwa tabo, cenogudui boe ebo dutabo, cewudugugodu tabo, Aroe Pemegarewu tabo, cemeardu kurii boe ji dutabo. 7Cewadaru rikirewu tabo, Pao ro rakarewu tabo, cerugodui jice woje mare boe jetororewu tabo. 8Boere cegurido, boere cebogurudo jamedu; boe erorerure cei, boere ceegaredo. Boere batararodureugeie cegi, mare cegi cemagore boe rikireuji. 9Boere cedo nono ia boe eerduwakare jiboere, boe eiamedu jorduwai cei du inodu tabo. Boere cedo nono bireugere, cee kimoi du inodu tabo; iadure boere boe to cei, mare cewikare. 1 Iadukeje boere cegiarigodu kuricigodo, mare cedure cenodobiji ceegare tabo. Cere nono ia marenaruere, mare cere makareuge enoroe kuricigodo. Cere nono cenoroe bokwaie du kodiwore, mare cegire cenoroe boe jamedu boece. 1 Cedaidu kuricigore jiwu Corinto bakurirewu kejewu cemedage, cemagore tai cemago aidugirirewu tabo, cere cewabo jado tagai jamedu. 1 Tamugu pegakare cewabo tada, tagirema tare tawabo mi inai. 1 Imago nure tai nono itoreie ure tagi du kodiwore, tado nono cemagai tai du reore, tawabo jado. 1 Tagaba taro remagu meartoru bokwareboe ji. Boe emodukare pemegareboe remagu pegareboeji. Jorugu, boeco eedumodukana puapo? 1 Kode, inoba Cristo umode tumeduiado pegareboece? 1 Paga pagawu aroe eimejerage eroiwamodukare tuwo turemo Pao uwiato. Tagire Pao uwai nure tagi. Mare paga karega, ema rugadure akoino imugumode ebo, imerumode ebo, eno Aroe Eimejeramode imi, imi inogemode emage. 1 Du kodire, tamode nowu boe epijido, oinore Pao akore, tamode tagorodo oino epiji, tagera amagadu kaba jetorokareboeji. 1 Du kodire ire ikeragu tai, imire Taomode imi, tagire itoremode tagi, oinore Pagimejera ro rakarewu akore . 

Paulo meardu kurii Corinto kejewuge eidu. 1Imeardu kurire jiwu imedage. Oinore Pao makore jiboere pagai. Du kodire pamode paredu akurugududo, pagaroe akurugududo boe pegarewu jamedu boe piji; pamode paedorogodudo pai pabemega tabo, pabagudu tabo Paoce. 2Ceedado turugadu tawabo tada cenai. Cekare iaboe etogorido, cekare boe pegareudo iaboe ji iaboe ji, cekare iaboe eekuri pagado. 3Imagore awu inoduji mare iwo ikogado tai du bogai karega, mare paga karega, cere taedui cewabo tadadu awadudo, cee kimo dutabo, iarema cewimode dukeje. 4Imeartoru rakaguragare tai, inojaro kurire tai jamedu, inogorobadure iegare tabo, itugure itodu kuricigore, cejebae makarewu inodu oiagi. 5Boe jokodu, cedaregodure Macedônia moto kae dukeje jii je, cekare cedamudo rogu biega, cemorora butugukare cei, cebagudu tabo boe jamedu boe keje, baawadu piji boe erugodure cei, cedoda cebagudure boece. 6Mare Pao, koiare ure kiarigodureuge eegaredo, ure cebewu maku cenai pugeje, Tito aregodu tabo. 7Cere cedugu cedo pugeje, mare tu Tito aregodu koia karega, mare jekarere tai dukoia jamedu. Tito mitodu readodure cewiegai tagiarigodui iwogai duji, taie maidodu kuricigodo, taie tado tarugadu tawo tagerabraredo ii onare iiwuge eiduji. 8Du koiare iegare kuricigore ii. Nowu ino bapera atugo koiare ure tagiarigo, mare du inodu tabo iordupegakare ii nowu bapera atugodo tawogai duji. Boetoji ikiarigodure nowu bapera atugo ure tagiarigo kodi. 9Mare oino icare iegarere, mare tagiarigodure dukoia karega, mare cewu tagiarigodu ure tado tabemegado pugeje kodi. Tagiarigodure Pao aidu rekodaji, du kodire cero pega karega ure tai rugadu. 1 Cewu boe ekiarigodu aregodure Pao pijidu koiare ure boe edo tubemegado, ure boe edo cinorudo. Awu boe ekiarigodu koia karega ure boe ewogwado boeto, mare moto kejewu boe ekiarigodu ure boe ewido. 1 Tagado Pao roi tagiarigodu koia boeji. Ure tado tadugu tado. Tare tabemegaiedu rugadudu awadudo, kodi icare tagorigodure, tabagudure, tagiarigodure, tamorora amagadure tai, akere tai tagorigoduwo ro pegareugei. Nowu inodu tabo tare boe pa taigoia kaegae. 1 Du kodire ire nowu bapera atugodo, mare cewu ro pegarewu koia karega, jamedu cewu okoridodure cewu ro pegarewu ro koia dukoia karega jamedu. Paci oino, ire nowu bapera atugodo mare iwo imeardu kurii tai Pao jekai du awadudo tai du bogai. 1 Du koiare ceegarere. Mare ceegareae itodure Tito jekareae koia. Ca! Taiamedu boere tagerabraredo boe pemegawo jitu bogai. 1 Imago pemegaguragare tai biegai ma, ipogurukare inoduji. Paci oino, umagai cemagore tai boe jamedu boe riki remawure, du reorere cemagore ji taiboe boe eerdure boe jokoduie ure duji. 1 Du kodire cewu meardu kurire taidu itodure gu gu je, tuwia jetui tai tado tarugadu tameartoruwo kuri tuwadaruji, tai tageragu pudui tabagudu tabo. 1 Iegarere jamedu, imeartorumode tai boe jamedu keje kodi. 

Macedônia kejewu Igrejadoge. 1Cewiemage, cedaidure taerduwawo Pao o boe pemegareui Macedônia kejewu Igrejadoge eiduji. 2Nowu pawiemage eerdu kurcigore tuiwoji, mare eegare kuricigore. Mare paga karega, marenarui pudumi du inodu tabo, ere ia toroe maku tuiedori bokwa tabo. 3Boe jokodu jire imagomode oino tai: erore nono turoiwa reore, gu turoiwa kori jamedu. 4Enogwamagudure cei cewo cemedagedo pudumi, ewo tugerabraredo Judéia kejewu pawiemage ei jamedu, enogwamagudu amukare nowu inodu bogai. 5Ero kodure cemeardaekai turomode jiboe kori rugadu. Boetoji ere tumagu Pao ai, dukeje ere tumagu cenai jamedu, Pao aidu koia. 6Du kodire cenogwamagudure Tito ji, ui nowu tumaragodae paru tugu kuda marigudu du reore, utuwo todobiji, uwo tugerabraredo tai, tawo tagogudae uporu kororogodudo du bogai. 7Tagodure iage ekori boe jamedu boe tabo, tameartoru tabo, tawadaru tabo, taerduwa tabo, tagaidui tawo tagerabraredo cei dutabo, tameardu kurii cei dutabo. Kode taemaruwo tagoduwo boe eiamedu kori awu boe enogudae kurirewu tabo jamedu. 8Imago karega ure taroiagu ino dukoia karega taromode ino, mare itaidure tawo tamedage ei tudugu tudodu pawuje, duma nowu inodu koiawo taerduwawo tagogudae boe jokodu rugaduie ure duji. 9Taerduware Pagimejera Jesus Cristo meardu kuriaeji. Emare boe kurirewu nure ema toroe tabo, mare ure marenarudo pudumi taigoia, tagiwo tagurire tagoroe tabo, marenarui pudumi dukoia. 1 Inogituwamode tai nowu inodu jiboeji, awu inodure pemegarewu rema tagai kodi, tawo tare paru tugu kuda ia kodiboe kejeboe akedudo, kororogodudo. Tagire boetojiwugere tagi tawo tagerabraredo boe ji tu rugadu karega, mare tagaiduwo taro oino duji. 1 Du kodire tagodudo tagodobiji tamaragodae tabo, kororogodudo ji jamedu. Duma cewu tagaidure tarowo jiboe, tarowo ji rugadu tagaidu tabo, tai boe maku taroiwa reore dutabo. 1 Mare paga karega, iaboe etaidure tuwo toroe maku ma, Pao ure tugeragu ere maku boeji, toroe rekodaji, Pao makomodukare boe enoekare emaboe bogai kodi. 1 Cedaidure iage eegarewo tagiarigodu tabo, mare cedaidure boewo nono pureore. 1 Mare tagoroe kuricigore dukeje, ure turugadu tai tawo tagerabraredo oekareugei. Duma ia dukeje, emagewo tugerabraredo tai enoroe kurirewu tabo, tagoroe bokwa inodu keje. Du inodu tabo boe enoroe emode pureore, nono atugododu reore: 1 Cewu ure tugeragu du kuricigodo boeji to boepa tadawu, mare iaboe boe jetukare tuiageje apo. Cewu ukare tugeragu du kuricigodo boeji to boepa tadawu, iaboe boe okwakare ai jamedu . 1 Paegarewo Pao ji, ui Tito aidudo turowo nono cero reore, tuwo tugerabraredo tai kodi. 1 Inogwamagudure ji, mare taobijire ure tumeardae bu tuwugeje tuduwo tagae tumagowo tai. 1 Du apore cere ia cewie kodudo, cewu akaru pemegarewu ui taodo Igrejadoge eiamedu boe eiogi, tagoi bakaru pemegarewu jitu koia. 1 Cewu Igrejadoge ere tawuje uwarumeruwo cedabowu. Ere tugeragu ji emawo ure tugerabraredo cei awu cemaragodae boe enogudu tabowuji. Ceedure awu inoduji, mare boewo Pao kurido, boe eerduwo cedaidui cewo cegerabraredo boe rugadu duji. 2 Awu inodu tabo cedaidure iaboe iaboe ekawo boe eredugodudo cei, cei boere makuboe kuricigorewu to pui duji. 2 Cedaidure rugadu cerowo boe ero jetorogodureuji Pao jekai, ime eegai jamedu. 2 Cere ia cewie kodudo ebo jamedu, cewu cere kogadodu kigodure jiwu, duwure ceerduware uie tudo turugadu tuwo tugerabraredo boe ji duji. Oino icare aidu remawu nure tuwo tugerabraredo tai, tumeartoru rakaguragai tai du kodi. 2 Tito, maragodure itabo tadadowu, ia pawiemage ekodumode apowuge, emagere etumode Pao uwobe etagaru tabo, duwugere Cristo jekare kuricigoreudo. 2 Tai tageragu ei dutabore, tamode Igrejadoge eiamedu boe eerdudo tagogudaeji, tamode edo boe pa cei cenojarodo taigoia du kodiboeji. 

Makudumode Jerusalém kejewuge etaiwu meriri jiboe. 1Cewu tamode tagerabraredodu taboboe, tamode maku toro Judéia kejewu pawiemage ewogaidu, imodukare bapera atugodo tabo tawogai. 2Iorduware tagaiduie tawo tagerabraredo ei duji, du kodire imago pemegare Macedônia kejewu pawiemage ewiegai. Imagore Acáia kejewu cewiemage eie tudo turugadu marigudu jii boiwu joru piji mato. Makareuge ere tudugu tudo tagaidu pemegarewu koia. 3Oino ire awu pawiemage erojai tagae, duma imago pemegare tai jiboe jamedu boe barigudukawo pudui, mare tawo tado tarugadu, imago magai tai du reore. 4Boe jokodukawo, Macedõnia kejewuge ekodui itabo dukeje, eerdumode takai tado tarugadu duji ma, cebogurumode (imagokawo tabogurumode) nowu inodu koia. 5Du kodire iordu pemegare imagoi pawiemagei etuwo itododai duji ewo tagagore tamoduie makuboe udo turugadu. Nowu inodu tabowo, itaregodumode dukeje, umode turugadu. Eiamedu boe eerduwamode taie maku duji, mare tagaidu tabo, mare boe ji togwa jodo tawugeje dukoia karega. 6Tawia jeto awu inoduji ure boe tugudu biegado, boe emode tugeragudu biegado boeji, ure boe tugudu kurido boe emode tugaregudu kuricigodo boeji jamedu. 7Tamode boe maku cewu tameardaere tawo maku tawabo tadadu, mare tagiarigodu tabo karega, boe ji tuiodo tawugeje dukoia karega jamedu. Mare paga karega, Pao meardu kurire cewu ure boe maku tuiegare tabo boe ji. 8Pao roiware tuwo boe makudu kuricigodo tawogai kimo, du kodire tagogeare bogaiboe jamedu boe jeture tu tagabo, mare nowu inodu kori kimo, du ia jetuwo tagabo tuiageje, du tabowo taro pemegareudo boe ji. 9Uwo nono bapera atugo reore ure boe maku marenarue etai tuiedori bokwa tabo, nowu ro pemegarewu umode jii je rugadu... 1 Cewu ure boe a maku boe etai ewo tugu mato towu, umode boe eke maku jamedu, umode areboe makudu kuricigodo tagai jamedu, umode nowu areboe ricodudo, tawo tageragudu kuricigodo ji, nowu taedori bokwai pui du reore. 1 Nowu inodu tabo, tai tagoroe kuricigodo dukeje, tamode tagogudae bu pumekejedu makamode jamedu, makareuge emode Pao jekaredo, tare boe maku cemagoi tai dukoia. 1 Mare paga karega, nowu makudui pawiemage oroe bokwarewu Judéia kejewuge etaidu, umodukare tugerabraredo tu ei, mare emagere eegare kuricigomode Pao ji nowu inodu koia jamedu. 1 Emode Pao jekaredo, mare paga karega, awu tai tagerabraredo inodu umode boedo boe pa tameartorui Cristo o bakaru pemegarewu jituji, tagodui inodu rekodaji duji, tai boe maku etai, iage etai jamedu taedori bokwa tabo dukoia. 1 Emagomode tabaru tabo tuiegare tabo, Pao meardu kuricigoi tai dukoia. 1 Paegarewo Pao ji, ure maku pagaiwu boe pemegaguragarewu koia. 

Paulo roiware tuwo meartorukareuge eedorodo. 1Imi, Paulo, cewu ipuredui tai dukeje boekorikare ii, ire irodo duku boe kuda, mare iragoje jaei dukeje boekorire ii taidu, inogwamagudumode tai, boekori bokwarewu pemegarewu Cristo koia. 2Takawo ikorigo itumode toro dukeje. Mare paga karega, boe jokodure iorduware uie turugadu boekoriwo ii cewu akore awu moto kejeboe koiaie iro oinodu jiwuge ei duji. 3Boe jokodure ceedure awu moto keje, mare du inodu tabo cemaragodu karega ure awu moto jiboe bogai. 4Awu moto kejeboe tabo karega cerugodure boe pegareboeji; Pao ro rakareboe koiare ceroiware cewo awu moto kejewu ro ako rakareboe bokwado. 5Cere boe emeardae, boe enojarodae etonai boe eerduwai Pao jitu jidu okwado. Cere boe emeardae jamedu boe kogudo cewo erego emeartoruwo Cristo bataruji. 6Cere cerugadu cewo meartorukareuge eiamedu eedorodo, mare tameartoru pamegamode dukeje. 7Tare tagogado boeji boe eerdure jiboe koia. Cewu ure tojarodo pudui Cristo oi pudumi du koiawu, jorduwado Cristo o magai pudumi du reorere cegi jamedu Cristo oge nure cegi duji. 8Cemode cenojarodo biegatu je Paore maku cenaiwu cero rakarewu koia, dure makudure cenai cewo taedorodo, mare cewo tabegado du bogai karega. Du inodu tabo cemode cebogurudo ceboe, boe bokwa. 9Mare itaidukare iwo boe eerdudo awu ino bapera atugo koiaie inure tameartorudo ii duji. 1 Mare paga karega, egore O bapera atugodoge tabore boekorire ji, ure turagado; mare ema remawu rakakare, mako begabegare. 1 Makore oinodu jiwu meardae tugu pudui: cemagai ceiageje pawadaru padui bapera keje dutabo, du reorere cemode ceragojei nono tagabo dukeje. 
Iaboe iaboe emodukare apóstolo ro raka aru piji. 1 Boe jokodu cemodukare ceremagu iaboe ere toiarodo puduiwuge ebo. Ere turemagu pudabo tu je, dutabore ere boe eerdudo tumadaduie ure duji. 1 Cegire cemodukare cenojarododu kurido cei, mare cemugumode Paore maku cenaiwu cemaragodae keje, tui cerego tagae dukeje. 1 Cedaregodumodukare tagai ma, cegodumode kori kodi karega. Mare boe jokodu cedaregodure tagae c ei Cristo Bataru pemegarewu kogado dutabo. 1 Cekare cenoredudodu kurido iage emaragodae tabo. Cebagamode cemaragodae ricodumode tadoda tagodui tagodobiji tameartoru tabo dukoia, Pao aidu reore. 1 Du tabore cebagamode cewo Pao bataru reko moto padui tagujebiji boeto, cekai cenoiarodo cei iage emaragodae todui makudure etaiwu moto keje dukoia. 1 Ia dukeje, aidure tuwo tojarodo puduiwu, umode tojarodo pudui mare Pagimejera koia. 1 Paga karega, makore pudaiwu karega umode tubemegado, mare Pao makore aiwu tu rugadu. 

Paulo imaredui Corinto kejewuge ewugejedu. 1Itaidure tagiwa rakawo imadadu rakuduie ure duji. U! Tagiwa rakado itabo. 2Paga kerega ikimaredu nure tawugeje, mare Pao imaredudae tabo, ire ikeragu tai nono ia aredu pemegareudo jitu du reore iwo tamagu oredu mito tu jewu ai, dure Cristo rema. 3Mare ipagudure tameardae pegadodumode nono cewu awagu ui Eva jekuri pagado tuwadararodae tabo duji, icare tamode taiaedo Cristo jiwu pamaragodae piji duji. 4Mare paga karega, iaboe etaregodumode tumagoi ia Jesus tuginoiwu jitu tabo, cewu cemagore jiwu me keje ma, tamode tageragu ji taegare tabo, emode ia Aroe tuginoiwu maku tagai, dukeje tamode tabodo apo tagaidu tabo, emode ia bakaru tuginoiwu maku tagai, dukeje tamode tageragu ji tagaidu tabo jamedu. 5Imeardaere irokare duku nowu apostolodoge inodu kuda duji. 6Mare paga karega, ipemegakare imagowo, mare iorduwa rakarewu tabo ipemega bokwakare. Cere inodu awadudo taegai jii je. 7Cewu ii Pao bataru pemegarewu kogado tawiegai dukeje, imagokare tai mori bogai rogu biega. Ire irodo duku taguda, iwo tagurido. Kode ia boe pegarewu metukana nowu inodu tada? 8Cewu imaragodui tadoda du tonaji, ia Igrejadoge ere mori maku inai, ire ikeragu enoroeji epiji iwo ikera braredo tai. 9Cewu iragojei tagabo du tonaji, Itogeare tu iaboe bogai dukeje, ikare tamorora amagadudo tai, paga karega, Macedônia pijiwu ia pawiemage etaregodure itogeare bogaiboe jamedu rogu tabo. Oinore ure, oinore umode: imodukare tamorora amagadudo tai. 1 Cristo metui itadoda boe jokoduwu koia, imagomode oino tai acáia kejewu iaboe iaboe emodukare awu itaidae tawuje ipiji (ii bakaru pemegarewu kogado imago kai mori bogaidu). 1 Kode kodiba inagore oino? Imeardu kuri kadu kana ure kodikana inagoino? Pao jorduware imeardu kurii tai duji. 1 Mare iro oino ji oinoboe itumode itodobiji tabo rugadu. Du koiawo cewuia inodudoge enojarokawo pudui, egokawo tumaragodaeie nono cemaragodae reore. 1 Cewu ime apostolodoge pagawuge nure emage ewadararodure tumaragodae tabo, egore Cristo o apostolodogeie pudumi duji, mare boro, emage karega. 1 Mare boe eromokuare ta... Inodu koia. Aroe pegarewu jamedu roiware tuwo tudo tuginoi, tuwo tudo nono ia tupa urugu rakarewu reore kodi. 1 Du reorere ure turugadu Aroe pegarewu utugaregewo tudo nono ro pemegareuge ereore. Mare inodu oto keje morimode turugadu nowu ro oinowuge etai, ero reore. 1 Imagomode tai pugeje iaboe iaboe emeardaekaba imadaduie ure duji, mare ido nono imadadu reore, du kodiwo inojaromode duku ii. 1 Boe jokodu awu inagomode oino jiboe, pagimejera inagoiagu jiboe karega, awu boe enojarodae jiboe imago nure ji nono matadureboe emago reore. 1 Makareuge ere tojarodo pudui awu moto kejeboe koia. Du reorere imode inojarodo ii jamedu. 1 Tagi boe jorduwa rakareuge nure tagi, taerduware tawo tagiwa rakado matadureuge ei duji. 2 Tare tagiwa rakado cewu ure tudugaregedo taiwugei, cewu iwogure taiwugei, cewu ure taekuri pagadowugei, cewu ure tawarigodudo taiwugei, cewu ure tugera to tae jiwugei. 2 Ipogurure imagowo: boe emeardaemode ceragakae ceroi tagabo dutabo. Nowu inodu tabo, iaboe enojaromode pudui iaboe boe koia ma, imi inojaromode ii nono ereore (imago nure nono matadureboe emagore). 2 Hebreudoge nure emage? Imi jamedu. Abraão otojiwuge nure emage? Imi jamedu. 2 Cristo utugarege nure emage? Imire ikodure duku ekori (imago nure iorduwa kodukai eerduwa kori du reore). Imaragodu kodure emaragodu kori, imugure baicorewu tada makaguragare ekori, boe ere boe ecebae epa bukigu to to ikujiagi makaguragare ekori, makaguragare ire iwogwaiagu. 2 Judeudoge ere barogo biri ikurewu to iwiri kajeje 3 tu tu ikera awubodu reore. 2 Boe ere iwara to iwiri kajeje pobe ma jewu metuia bokware, ere tori to ii mito. Ika kurirewu okware itabo pobe ma jewu metuia bokware. Ia kodiboe keje merire mito boecore mito ii pobo maerewu oiado. 2 Iwarumeru makaguraga du tonaji ipagudure ceboe makaguragare, du iare pobo rema, iagere aorareugere emage; ia ipagudure ceboere iwobe judeudogere emage, judeukare emawugere emage jamedu; ipagudure ceboere bakurireuge etada, boe biarewu tada, pobo maerewu tada, iwiemage pagawuge etada jamedu. 2 Imaragodu makaguragare, imedugodu makaguragare jamedu; ia boecoji inudure, ia boecoji inudukare du makaguragare, ike boire ii, pobo boire ii, biakure ii, ikudae bokware. 2 Nowu inodu aoji, imorora amagadu nure meri jameduji tu tu tu Igrejadoge eiamedu boeji. 2 Iwobe epewukai pudui dukeje, imi jamedu ipewukare ii jamedu. Iwobe ewudui turo pegareuto dukeje, iwiri urure. 3 Inojaromode ii iaboe koia ma, kode, inojaromode ii ipewukare ii jiboe koia rugadu: 3 Pao, Pagimejera Jesus Cristo Uo, dure boe eegare kuricigomode ji, jorduware iwadararodu kaegae ure duji. 3 Iragojei Damasco bakurirewu tada dukeje, jeture nowu brae eimejera kurirewu iei Aretas cedu keje, ure oe aiworeuge eragojedo nowu bakurirewu uwaiporodoge ewugeje, ewo tugeragu ii du bogai. 3 Mare ia imedage ere ido irawuje ia kodo tabo moto kae nowu bakurirewu oieiwu motori rairewu ia poro kajeje, dutabo ire ikinorudo ekera piji. 

Paoi to boe pemegarewu maku Paulo aidu. 1Ure turugadu boewo tojarodo pudui? (umodukare turugadu rugadu). Mare ireadodumode Pagimejera ui towadudo tumagoi ii du kodiboeji. 2Iorduware Cristo ia o imeduji, jorure 14 nowu inodu piji jii oino, cedodure baruto taci jeduji. Iorduwakare turedu taboie ro oino duji, iarema tudaroe tabo rakuduie ro oino duji tu je. Pao jorduware tu je. 3Imagomode pugeje iorduware nowu imedu cedodui baruto taci je duji, iorduwakare turedu taboie ro oino duji, iarma tudaroe tabo rakuduie ro oino duji. Pao tu rugadu jorduware. 4Nono meardure boe ewadaru tuginoi duji, dure ukare turugadu ime emagowo ji. 5Du kodire inojaromode ii nowu imeduji, mare inojaromode tu ii ipewukare tu jiboeji. 6Itaidumode inojarowo ma, nowu inodu imadadu koia karega, imago nure boe rugadu jitu koia. Mare inojaromodukare ii, paga karega, itaidukare iaboe iaboe emeardaekawo iiboeji, tuiordure, tumeardure ii jiboe kori. 7Mare inojaro kurikawo ii iordure jiwu boe pemegarewu kodiboe koia, ia boe kogodae pegarewu makudure inai uwo tugera to ii du bogai. 8Inogwamagudure pobe ma awu metuia bokware Pagimejera ji uwo nowu inodu barigu ipiji. 9Icare makore ii, akore Ino boe pemegarewu umode turugadu akai. Mare paga karega boe epewukare puduiboe kejere iro rakarewu ure towadudo. Du kodire itaidure inojarowo ii iro rakakare jiboe keje, duma Cristo ro rakarewu metuwo itabo. 1 Du kodire iegarere ii iro rakakare jiboe keje, boe emago pegare ii dukeje, boe etonare ii dukeje, iwae keje, Cristo koia. Mare paga karega, cewu ipewukai ii dukeje icare imeardure ipewu joi iwugeje duji. 1 Imagore nono matadureboe emago reore, mare taigoia. Kode tagia tamode ikurido, mare paga karega, boe kadui imidu inodu tabo, irokare duku nowu ia apostolodoge ekuda. 1 Ica, apostoloi imidu, ure towadudo tadoda, iwudugu tabo, Pao ro kurireboe tabo, boe ero pemegarewu tabo. 1 Kode kaba kejeba tawiegare ia Igrejadoge ekuda? Tu awu inodu keje ikare tamorora amagadudo tai tawo tagerabraredo ii. Mare tawudugugo ii awu iwadaru pegareuji. 1 Ire ido irugadu ituwo tagae pobe ma jewu metuia bokware. Mare itaidukare ia tagoroeji, mare tagi tu rugadu. Paga karega, beo etuomage ere boe ako tore ewogai, mare boe etore erowo ino tuomage etai karega. 1 Iegare kuricigomode iwo inoroe jamedu boe maku tagai, iwo imagu tagai jamedu, iwo ikerabraredo tai, tameardu kurimodukare ii imeardu kuri magai taidu reore, kodi karega. 1 Boe jokodu imodudukare tai. Mare, egomode, iero tabore ire ikeragu tai, ierore kodi. 1 Ikana iaboe rojai tagae ewo taekuri pagado inai? 1 Inogwamagudure Tito ji utuwo tawogai, du apore ia meartorurewu pawie kodudo apo jamedu. Titokana ure iaboe aru tabiji? Boe jokodu karega imi, ema, cegodure pu kodaji ceroi nono pu ro reore dutabo? 1 Ia dukeje tameardaere ceiure ceedorodo cei taegai duji? Boro! Ukare ino! Cemagore nono Cristo koia rugadure cemagoiagu du reore Pao jekai. Cemeardu kurire jiwu cewiemage, cenagoino jiboe jamedu boe, boe pemegawo taire cenagoino. 2 Ipagudure itaregodumode toro dukeje, iordu tuginoidumode tai nono itaidu kadu reore duji, ipagudure taerdu tuginoidumode ii tagaidu kadu reore duji jamedu. Ipagudure iordumode tarugodui puiduji, tagorii puiduji, tagojaroi taiduji. 2 Ipagudure jamedu itaregodumode toro dukeje, Pao umode irodo duku taguda taigoia duji; itoragudumode makaguragareuge eigoia, ekai tudawuje turo jokodu kadu boe epadui pumekejedu piji, dukoia. 
Paulo umode tugogado aidukare tuiedorodowuge eidu. 1Itaregodumode tagae ia boe keje pugeje. Iaboe pegarewu umode tudowuje dukeje, umode turugadu iaboe emode pobe rabodu, pobe ma jewu metuia bokware rabodu tagoino dutabo, dukeje boe emeartorumode inoduji. 2Cewu itaregodure tagae boetojiwu rekodaji dutabo imagore inoduji marigudu, icare oino imugu jaei inodu tabo, imagomode pugeje itumode toro pugeje dukeje, inogudumodukare ro pegare jawuge ebo, iage ebo jamedu. 3Nowu inodu keje taerdumode boe jokoduie Cristo koiaie ure imagodo duji. Tagai, Cristo upewu bokwakare pudui, mare paci oino, ure taerdudo turo rakareuji. 4Boe jokodure padudodure i padui pumekejedu keje nono ia ro raka bokwareboe umagadure, mare oino jere Pao ro rakarewu koia. Du reorere cero rakarewu bokware, mare Pao ro koiare ceemode apo cemaragoduwo tadoda. 5Tarokogado tai, tadugudo tai, taerduwo tagidaie tai tameartoru keje duji. Taerduwakare Jesus Cristo muguie tadoda duji? Mare tabijidodukare dukeje. 6Imeardaere taerduwaie cegie cebijidodukare duji. 7Du tabore icare cenogwamagudure Pao ji tawudukawo ia taro pegareuto, mare cewo boe eerdudo cegie cero jetorore duji du bogai karega, mare tarowo boe jetororeuji du bogai; boe emeardaemode cewogwaie ure boeto duji, kodi karega. 8Paroiwamodukare parowo iaboeji iaboeji boe rikirewu piji, mare tu boe rikirewu tabo. 9Ceegarere ceerdui cebewukai cei duji, tagi tabewu rakai tai du tonaji. Cenogwamagudu nure Pao ji taedoro kororogoduwo tai rugadu du bogai. 
Boe eimadae. 1 Ire awu bapera atugodo itumode toro tagae duotodai, duma, itaregodui toro dukeje, boekori jokodukawo ii, Pao o ro rakarewu makudure inai dukoia, mare iwo boe epegado du bogai karega. 1 Oino, iwiemage, taegaredo, taro pemegado, tagogituwado pui, taedu pemegado puapo, tawudugugo pui, du inodu tabowo Pao butugugodure boeidu, meardu kurire boeidu, mugumode tagabo. 1 Tagimadudo pui tai tagogwabi pui dutabo Pao jekai. Woewu Pao uwobe eiamedu boe eimadure tawogai. 1 Pagimejera Jesus Cristo o boe pemegarewu, Pao okudu uiagudae, Aroe Pemegarewu ui tado puapodu, muguwo tagabo. Oino godu. 

Paulo imadui Galácia kejewuge ebodu. 1Imi, Paulo, imode awu bapera atugodo. Jesus Cristo mare Pao Aroe Eimejera, koiare ure jewodudo bireuge epijidu, emagore iwogai Apostolowo imi, mare ime enogwa tabo karega; ime karega emagore iwogai. 2Imi mare cewu meartorure Pao bataruji emugure woe itabowuge, cegimadu nure tagabo, meartorure Pao bataru jiwu Galácia kejewuge tagabo. 3Cedaidure Pao Aroe Eimejera mare Pagimejera Jesus Cristo eno boe pemegarewu muguwo tagabo. 4Jesus Cristo, ure tuiwodo pagai, tuwo paginorudo paro pegarewu piji, tuwo paginorudo awu moto ro pega jamedu boe piji, Pao aidu reore. 5Jire boe eegaremode jii je. Oino godu. 
Bakaru pemegarewu ui mito tu jedu. 6Irore ta je, tai tagera ra kuri cewu makore tawogai Cristo o boe pemegarewu tabo dupiji, tagodui kuri ia bakaru tuginoiwu rekodaji duji. 7Mare paga karega, Cristo o bakaru pemegarewu ukare pobe: ure mito tu je. Mare ia meture tadodawuge etaidure tuwo tagaora bai baido, tawo Cristo o bakaru pemegarewu pegado. 8Mare ia cegi rabodu, iarema ia tupa ui turawuje baru piji rabodu, dukoiare umode ia bakaru tuginoiwu kogado tawiegaidu, cewu cere kogado tawiegai me keje ma, Pao umode jiwo pegado. 9Imagomode awu iwadaru mitoduji pugeje: iaboe emode ia bakaru tuginoiwu kogado tawiegai cewu ire kogado tawiegaiwu me keje pugeje ma, Paomode eiwo pegado. 1 Iemaru karega ure ime eiomode iwugejedu bogai. Iemaru nure Pao jomode iwugejedu bogai. Itaidukana ure iwo ime eegaredo? Iarema ime eiowo inagoino jiboe keje? Itaidumode iwo ime eegaredo kimo ma, Cristo utugaremodukare imi pugeje. 
Inoba Paulore Apostolodo pudumidu. 1 Iwiemage, inure awadudo tawiegai: awu ire kogado taiwu bakaru pemegarewu, ime enoe karega. 1 Ia ime ia ime ekare awu bakaru pemegarewu makinai, ekare iorduwado ji; mare Jesus Cristo ui towadudo inai dutabo ure makinai, ure iorduwado ji. 1 Boe jokodu tameardure inoba ire marigudu, imeartorui judeudoge emeartoru reore dutabo. Tameardure inoba ikodu kagirire meartorure Jesus Cristo jiwuge eiduji, inoba irorerure ei iwo etagedudo du bogai duji. 1 Iroi nono iwobe ero reore dutabo, ikodure nowu imedage judeudoge ekori, ietu pemegai iogamage eroia jituji. 1 Mare Pao Aroe Eimejera, tumeardu kori koia ii, ure tugeragu ii iwodu otodai, makore iwogai imaragoduwo pudai. 1 Jordu pemegare tuwo Tonaregedu awadudo ii. Ure awadudo ii iwo to bakaru pemegarewu kogado juduekare emawuge etai. Du keje icare iemarukare boe enogituwawo ii du bogai. 1 Jamedu itukare Jerusalém kae imagowo itododaiwu Apostolodoge ei, mare iture Arábia moto kae, dukeje icare ire ikirimi Damasco bakurirewu kae. 1 Jorui pobe ma jewu metuia bokware durekodaji, irudure Jerusalemto iorduwo Pedro ji, iorduwawo ji, iragojere apo semana pobe. 1 Iordukare metage apostolodogei, mare tu Tiago, Pagimejera uwie, jire iordure tu je. 2 Pao jorduware: awu inure atugodoboe boe jokodu. 2 Du kejere iture Síria Cilícia kejewu moto kae. 2 Judéia kejewu cristaodoge eerduwakare ii roga. 2 Emeardu nure ia boe egoi ii duji tu je boe egore Cewu kodu kagirire pai jaowu, ica, oino, unure cewu bakaru pemegarewu ure tuiagu akedudodu kogado. 2 Ewadaru ocarore Pao ji igoia. 

Paulo mare ia apostolodoge. 1Jorui ikera pudogidure pobe puibiji pugejedu rekodaji, irudure Jerusalemto pugeje, Barnabé apo, ire Tito ko itabo dutabo. 2Irudure toro, Pao ure itumode torodu awadudo du kodi. Nonore cere cedo pui cristaodoge eimejerage ebo, ireadodure ewiegai bakaru pemegarewu ire kogado judeukare emawuge ewiegai duji. Irore ino, mare paga karega, itaidukare ire towujewu imaragodae boe pagawo tu je duji kodi. 3Mare ekare boedo kruca bu Tito keje, ero magai tu tu judeudoge etore ei du reore, judeukare emawuge ei jamedu, etaidui tuwo judeudo pudumi dukeje. Ekare boedo ino Tito keje, judeukare ema, kodi karega. 4Mare ia ure cewiemagedo pudumiwuge, cemanamagedo pudumiwuge, emedure cedoda, taiwo tabo toebato dutabo awu paroi oino pagida tabo Cristo jituji, duma tuwo tugeragu cei cegoduwo judeudoge ero rekodajidu bogai, awuge etaidu etaidure tuwo judeudoge eno kruca bu Tito keje. 5Mare cegare erodo nono taidu reore rugadu, duma bakaru pemegarewu uwo boe jokodu rema tagai. 6Mare eimejerage, itaidukare iorduwawo inoba ere marigudu, mare paga karega, Pao aiwokare boe epadui pumekeje duji ekare irodo iaboe tuginoiwuji pugeje du kare. 7Du karega, ere boe pa Paoi imido tuwadaru pemegarewu kogado judeukare emawuge etai, tumagai Pedrodo tuwadaru pemegarewu kogado judeudoge etai du reore. 8Mare paga karega, Paore apostolodo imi judeukare emawuge etai, umagai apostolodo Pedroce judeudoge etai du reore. 9Tiago, Pedro, João emagere boe eimejeragere emage boe eegai. Ere boe pa Pao ui awu boe pemegarewu maku inai duji. Ere tugera maku inai, Barnabé ai jamedu, uwo nono boe jokodu jie awu inoduji. 1 Emagore tu cei jiboe reo cewia jetuiagu marenarue ei. Nowu inodu ire to to itaidu tabo... 
Paulo okituware Pedro ji Antioquia keje. 1 Mare Pedro aregodure cewu bakurirewu iei Antioquia cedu kae dukeje, iture ae, inogituware ji boe eegai, rore nono boe enogituwamode jiboe ero reore kodi. 1 Ro pegare jiboe reo: ure tugera ra togwagei judeukare emawuge cristaodoge ebo, ia Tiago apowu judeudoge etaregodu keje. Jao Pedro okwagere ebo, mare awu judeudoge etaregodu keje, pagudure inoba emeardaemode pudui duji, tuiordui judeui ema dutabo okwagei judeukare emawuge ebo duji. 1 Ia Judeu cristaodoge ere turodo nono Pedro ro reore tubagudu koia jamedu, du kodire ere Barnabé roto turo reore jamedu. 1 Iordui Pedro rokai nono bakaru pemegarewu reoredu jitu keje, imagore ji boe eiamedu jekai Judeu nure aki, mare arokare nono paomage judeudoge ei turoiagudu reore pugeje. Icare are akirimi judeudoge ei turoiagudu reore du kae; awu inodu tabo a nure judeukare emawuge eroiagu nono judeudoge ero reore. Kodiba aro oino? 
Pao Aroe Eimejera umode boe eedorodo tumeartoru koia. 1 Cegire judeudogere cegi cewodu tabo mare aregodui judeukare emawuge epijiwu ro pegareuge cegi karega. 1 Mare ceerduware Pao umodukare iaboe iaboe einorudo turoi judeudoge eroiagudu koia duji, mare emeartorui Jesus jitu koia tu je. Cegi jamedu cemeartorure Jesus Cristo ji, uwo ceginorudo cemeartorui pudui dukoia, mare ceroi judeudoge eroiagudu jitu koia karega. Kode Pao umodukare iaboe iaboe inorudo turoi nono judeudoge eroiagudu reore dukoia. 1 Kodi icare pameartorure Cisto ji duma Paowo pabemegado. Nowu inodu tabo paerdure ro pegareugeie ure pagi jamedu, judeukare emawuge ereore. Du kodi icare Jesus Cristo kana ure ro pegareugedo pagi? Boro! Umodukare ino. 1 Cewu umode ro pegareudo imidu reo: ii ikirimi irowo nono judeudoge eroiagudu reore, ii ikera ra judeudoge eroiagudu piji marigudu dutabo. 1 Boe jokodu judeudoge eroiagudu koiare iwidodure judeudoge eroiagudu piji, iewo Pao ai du bogai. Ipadodure Cristo o cruz keje. 2 Du kodire iere, mare imi karega, Cristo jere itada. Oino iere imeartoru koia Pao Onaregeduji, dure meardu kurire ii, ure tumagu iwugeje. 2 Imodukare Pao o boe pemegarewu barigodudo pudui. Mare ime emode tuiedorodo pudui judeudoge eroiagudu koia ma, kode, Cristo bitodu pagaradu ure. 

Judeudoge ei turoiagudu mare boe emeartorae. 1O! Galácia kejewu aora bai baireuge! Ioguduba ure tae kuri pagado tameardukawo boe jokodu remawuji? Mare iaboe iaboe ekare taerdudo Jesus bi padui i padui pugajejedu keje duji? 2Tamagodo ii awu inoduji tu rugadu. Aroe Pemegarewu makudure tagai, tare tageragu ji, tarore nono judeudoge eroiagudu reore du kodina, iarema tameartorure bakaru pemegarewu jitu kodi? 3Kodiba tagaerega bokware? Tare paru tugu kuda Aroe Pemegarewu tabo, macare tare tagoduiagu tagodu rekodaji. 4Tare tarokogado boe pemegareuji, mare paga tu je na? Umodukare ino! 5Paore Aroe Pemegarewu maku tagai, ure taerdudo turo pemegarewu kurireuji, mare tarore judeudoge eroiagudu reore dukoia karega, mare tameartorure bakaru pemegareuji dukoia. 6Ure nono bapera atugoi Abraão jitu reore abração meartorure Pao ji, nowu inodu koiare Pao ure jetorogodudo . 7Kode, taerduwado awu inoduji: tu meartorureuge Abraão orere emage. 8Bapera atugo akore Pao umoduie judeukare emawuge epemegado emeartoru koia, nowu inodu kodi boe kodui mai dutabo nowu bapera atugo akore awu bakaru maiwuji Abraão biegai aigoiare Pao umode boe pemegado moto kejewu boe eiamedu boeji. Abraão meartorure Pao ji, du kodi icare Paore boe pemegado ji. 9Du reorere Pao umode boe pemegado meartorureugei, boe pemegai Abraão jitu reore. 1 Ure tuiodo judeudoge ei turoiagudu kejewuge eedure boe pegarewu kuda. Mare paga karega, bapera atugo pemegarewu akore meartorukare boe eroiagudu padui bapera kejedu jiwuge, Pao umode boe pegado ei. 1 Boe jokodu boe eedorokare pudui Pao jekai turoi judeudoge ei turoiagudu reore, mare paga karega, bapera atugo akore jetororewu jemode tumeartoru koia. 1 Mare judeudoge ei turoiagudu aregodukare boe emeartorae piji; mare paga karega, bapera atugo akore oino rore nono boe eroiagudu jamedu reoreuge, eemode boe eroiagudu koia. 1 Cristo ui boe pegareudo pudumi pawugeje dutabo, ure paginorudo boe pegarewu aregodui judeudoge eroiagudu piji. Mare paga karega, bapera atugo akore oino padure i padui pugajejedu kejewu boemode boe pegado ji. 1 Nowu inodu ure tudowuje Cristo ji, duma Pao Aroe Eimejerawo judeukare emawuge eedorodo Cristo koia, umagai Abraão jetorodo du reore, duma Pao akore tumoduie maku pagaiwu Aroe Pemegarewu makuduwo pagai, pameartorui Cristo jitu koia. 
Judeudoge ei turoiagudu mare Pao akore tumoduie maku boe etaidu. 1 Iwiemage, iwo inoba boeredu jebato awu inoduji iaboe etaidumode tuwo bu bapera keje tumode mugudo tuwi rekodajidu tuwo maku tore etaidu, tui inodu jetorogodudo dutabo ma, boe emodukare nowu inodu udo tuginoi, boe emodukare oto tawuje pugeje jamedu. 1 Aro! Kode, Pao akore tumoduie boe eiamedu boe einorudo Abraão koia, kodure rekodajiwu koia jamedu. Bapera atugo akokare.
Rekodajiwuge oino, nono boe emagaguragaie ure duji; mare akore rekodajiwu tu rugadu iaboere mitotu jedu jire akoino, dure Cristo rema. 1 Itaidure imagowo jiboe reo Pao akore tumoduie boe eedorodo tumeartorui Cristo jitu koia, akore turomoduie ino rugadu. Mare judeudoge ei turoiagudu aregodure joru butui 4 0 rekodajitu, umodukare Pao akore tumoduie boe einorudo tumeartoru koiadu okwado. 1 Mare Pao ure maku tore etaiboe aregodumode judeudoge ei turoiagudu koia ma, aregodumodukare Pao akore turomoduie dukoia pugeje. Mare Paore Abraão jetorogodudo, akore tumoduie boe pemegado jitu koia, mare boe eroiagudu koia karega. 1 Kode kaboba judeudoge ei turoiagudu rema? Makudure boe eerduwo kaiba jiba Pao aidukare. Judeudoge eroiagudu umode jii Abraão Rekodajiwu aregodumode du kae. Pao ure judeudoge eroiagudu maku tupadoge ekera piji, ia imedu iera pijiwore makudure. 2 Mare umode mito tu jewu keje, ia umode makuwu umodukare pugeje. Mare Pao ure mito tu je. 
Judedoge ei turoiagudu kodiboe. 2 Judeudoge ei turoiagudu umodukana Pao akore tumoduie makuboe okwado? Boro! Ukare ino. Mare judeudoge eroiagudu makudumode boe etai boe eewo bogai ma, boe jokodure Pao umode boe eedorodo judeudoge eroiagudu koia, kodi karega. 2 Mare paga karega, bapera atugo akore boe eiamedu boe eeduie boe ero pegarewu kuda, duma Pao makore jiboe pemegarewu makuduwo meartorureuge etai, tumeartorui Jesus Cristo jitu koia. 2 Mare boe emeartorae aregodumode duotodai, pawiadure judeudoge eroiagudu kuda, pabaga tabo boe emeartorae umode towadudo pai du bogai. 2 Judeudoge ei turoiagudu ure nono ia ure boe ecedo awara jidu inodu reore cenai. Ure cerego jii Cristo aregodu kae, du kejewo Pao umode cebemegado cemeartoru koia. 2 Mare boe emeartorae aregodu rekodaji, paedukare cewu ure boe ecedowu ro kuda pugeje. 2 Mare paga karega, taiamedu boe Pao ore nure tagi tameartorui Jesus Cristo jitu koia. 2 Taiamedu boe tagire tagaimodure Cristo tada. Cristo meture tai. 2 Kodi icare, judeudoge, gregodoge, boe eimejerage, boe etugarege, ime, areme, boe kimore. Mare paga karega, taiamedu boe ure mitotu Cristo tada. 2 Aró kode, Abraão kodure rekodajiwugere tagi, Cristo ogere tagi dukoia; jeonare tuo oroe jiwugere tagi, uwo nono Pao makore jiboe, tumoduie taedorodo tameartorui Cristo jitu koia. 

Pao Aroe Eiemejera ore nure pagi. 1Iwo kogadodu pemegado, cewu jeonare tuo oroe jiwu, kodui maidu tonaji, ukare tuginoi ia boe etugareji, oei nowu boe jamedu boecedu, kodi karega. 2Kodui maidu tonaji, iaboere eeture ji, enure oroe jetu pemegado jii uo aidumode du kae. 3Du reorere pagi jamedu. Pao Onaregedu aregodumode duotodai, cere nono boe etore kugure ereore: awu moto ro rakareboe utugaregere pagi. 4Mare boe aregodui pudae dukeje, Pao ure Tonaregedu rojai, du boture ia aredu ai, rakojere judeudoge ei turoiagudu kuda. 5Aregodure tuwo nowu meture judeudoge ei turoiagudu kudawuge einorudo, tuwo Pao Aroe Eimejera oredo pagi du bogai. 6Aró, kode, orei pagi dukoia, Pao ure Tonaregedu o Aroe Pemegarewu tugu pawaboto; awu Aroe Pemegarewu koiare ure pagagodo ioga oino Pao Aroe Eimejera ji. 7Du koia utugaregekare tagi pugeje, mare Pao ore nure tagi. Du kodire jeonare Pao oroe jiwugere tagi jamedu. 
Paulo morora amagadui Galácia kejewuge ebodu. 8Boe jokodu, ia boe keje, taerduwakai Pao ji roga du kodi, pagawu aroe eimejerage etugaregere tagi. 9Mare oino, taerduware Pao ji, mare ema remawure Pao jorduware tai. Kode kodiba tagaidure tawo tagirimi pagawu aroe eimejerage etae pugeje, tawo etugaregedo tagi du bogai pugeje? 1 Tagoebatodure meri koduji, ari koduji, butao koduji, joru koduji. 1 Imorora amagadure ire ipewudo tabo tagaboboe tamode udo nono boe pagaboe reore duji. 1 Iwiemage, tado nono ireore, mare paga karega, ire ido nono tareore jamedu, ia taro pegarewu ukare ii. 1 Tawia jetudo ikogodu tabore ire bakaru pemegarewu ko tawiegai ca je. 1 Ikogodu koia imodudu kuricigore tai, mare takare iwarigodudo, mare boe ji tugeragu Pao o tupa jitu reore tare tageragu ii, nono Jesus Cristo jiie tare tageragu du kodiwore. 1 Cewu tai tadugu tadodadu pa? Boe jokodu jire inagomode oino tai marigudu, taroiwamode dukeje, tamode taeku tawuje tawo maku inai, tameardu kuri koia ii. 1 Kode, oino, ikana onare taiwudo imi imagoi taiboe jokoduji dutabo? 1 Ia judeudoge etaidure tuwo tumedagedo tagi, mare ia tumeardae pegarewu tabo; etaidure tuwo tugeragu tai ipiji, duma taregoduwo turegodaji. 1 Pemegare boe eerduwo tabemegai iiduji, mare tu iegai karega, mare jii je. 1 Itore kugure, cewu tagogorire tajemage eidu reorere boe korire ii tagai jii Cristoi tudowuje tadoda du kae. 2 Iragojeia tu tagabo, ia tameardudo imago remawureuji! Mare paga karega, imorora amagadu kuricigore tawugeje du kodi. 
Agar mare Sara eebatodure jiboe. 2 Tagire tagaidure tamuguwo judeudoge ei turoiagudu kuda, tamagodo ii: tamagokare judeudoge eroiagudu padui bapera kejeduji? 2 Bapera atugo akore oino Abraão orere pobe ia oreduje utugareredo Agar ai, ia oreduje remawudo Sara ai. 2 Nowu utugareredo onaregedu boture mare Pao o bataru rekodaji karega. Mare oreduje onaregedu boture Pao akore botumoduie kodi. 2 Nowu inodu ure oino cewu boe etore etujemage ei pobedu eebatodure Pao o bataru ure pobe boe ei duji. Agar jebatodure Pao akoi Moisesji torekari iei Sinai cedu keje duji, dure boe eroiagudu rema. Sara jebatodure Pao akoi Abraão Rekodajiwu jituji, dure cewu Pao akore tumoduie boedo cinorudo Cristo koiadu rema. Kodure judeudoge eroiagudu rekodajiwugere ere nono Agar orere, boe etugaregere emage. Meartorure Pao akore turomoduiedu jiwuge, ere nono Sara onaregedu Isaac reore, Pao ore nure emage. 2 Agar jebatodure Arábia kejewu torekari iei Sinai cedu jitu, ure nono awu moto kejewu bakurirewu Jerusalém reore, nonore meartorure judeudoge eroiagudu jiwuge eedure. Ere nono boe etugaregere. 2 Sara jebatodure Pao akore turomoduie du jitu, ure nono Jerusalém baru tadawu reore, du paje rema. 2 Mare paga karega, bapera atugo akore oino aki, aredu ore bokwareudo, aegaredo! Akire aerdu aerdukare boe etore etogoriji, akoiogwarido aegare koia! Mare paga karega, cewu pijidodureudo ore emagaguragare cewu mugure toredu apowu aredu ore ekori. 2 Tagi, iwiemage, tare nono Isaac reore. Pao Aroe Eimejera ore nure tagi, mare paga karega, tameartorure Pao akore tumoduie boe eedorodo Cristo koia duji, dukoia. 2 Marigudu Agar onaregedu boture boe eewodu reoredu, onare Sara onaregedu Isaac ji, cewu boture Pao makore jiboe koia. Du reorere boere oino maigodu jamedu. (kodure judeudoge eroiagudu rekodajiwuge etonare meartorureugei). 3 Mare inoba bapera atugo akore? Akore oino Utugareredo barigu toro tonaregedu apo, utugareredo onaregedu oemodukare tuo oroece cimejerago onaregedu apo. 3 Du kodi icare, iwiemage, utugareredo ore karega ure tagi, mare boe eimejerago ore nure tagi. 
Judeudoge ei turoiagudu mare boe einorudodae. 1Cristo ure paginorudo boe einorudodureuwo pagi. Kode taeku jado takawo judeudoge eroiagudu utugaregedo pugeje. 2Tawiapagado imi, Paulo, imode tawie ji. Tamode judeudoge eno kruca bu tawugeje ma, boe karega ure Cristoce tagai. 3Imagomode pugeje: ure judeudoge eno kruca bu tuwugejewu ime eiamedu boe eromode nono judeudoge ei turoiagudu jamedu reore jii je. 4Aidure tuwo tuiedorodo judeudoge ei turoiagudu koiawuge, ere tugera ra Cristo piji, ere Pao o boe pemegarewu pijido. 5Cegirema, cebagare Pao umode ceedorodo du bogai. Aroe Pemegareure tugera braredo cemeartoraeji cebagawo inodu bogai. 6Judeudoge eno krucamode, iarema umodukare, boe karega ure ema Cristo jekai, mare ema remawure boe emeartorae rema, turoi togudu tabodu rema. 7Marigudu taregodu pemega remawure. Kode, ioguduba ure tawure akurudodu kado, tameartorukawo boe jokodure ema boeji? 8Nowu inodu aregodumodukare makore tawogaiwu Pao piji. 9Boe egore amirewu barododu epa biegamode tu je, mare umode amirewu kugu jamedu boe barodudo. 1 Imirema, imeartorure tai Pagimejera ie tabo: imeartorure tameardae jetorogodumode pugeje duji. Mare cewu ure taerduwa pegadowu, Pao umode jiwodo. 1 Inogituwamode judeudoge eno kruca jiboeji kimo ma, boe etonamodukare ii pugeje; mare awu inodu tabo boe emeardae pegai Cristo jitu akedumode. 1 Mare ure tamorora amagadudo tai judeudoge eno kruca tabowuge, itaidure ia erewu uwo tugado. 1 Tagi, iwiemage, Pao makore tawogai boe einorudodureuwo tagi; mare awu boe einorudodae ukawo tawududo boe emeardae pegareuto. Mare boe etugaregedo tagi puai, tagogudui puapo dutabo. 1 Mare paga karega, boe eroiagudu jamedu boe okwa padure ia boe eroiagudu ui mito tu je du tada ameardu kurimode ameduia ji nono ameardu kuri magai ai du reore. 1 Mare tamode tagoedo pui, tamode pu kowuje ma, tameardu awadudo tai takawo pu akedudo. 
Aroe Pemegarewu ro, mare boe emeardae ro. 1 Kode, inagomode oino tarodo nono Aroe Pemegarewu ui tagoduiagudu reore. 1 Mare paga karega, awu boe emeardae mare Aroe Pemegarewu meardae etona nure pui. Du kodire taroiwakare tarowo nono tagaidu reore. 1 Mare tamode Aroe Pemegareudo tajedo ma, taedumodukare judeudoge eroiagudu kuda. 1 Boe emeardae ro reo: boe ekera keadae puidu, boe edorokare puduidu, boe poguru bokwarewu, 2 boe emeartorui paga pagawu aroe eimejerage ei, boe enogwagurui Aroe pegarewu bogaidu, boe ekorii puidu, boe eimaredae, boe ekodu kagiriae, boe erugodae, boe epokai pudabodu, boe ei pudo tuginoiwu. 2 Boe ekoriae puduidu, boe eeku baidodae, awarareuge ero, ia ure nono awu inodu reoreboe. Inagomode tai pugeje, cewu inagore tai marigudu rore oinowuge emugumodukare Pao jeture jiwuge etada. 2 Mare Aroe Pemegarewu ro reo boe enogudae, boe eegareae, boe butugugodae, boe ewudugui puidu, boe epemegaguragaredu, boe epemegai puidu, boe eroi turoiagudu pemegareboe jitu, 2 Boe ekai boedo pudumidu, boe ei tuiedorododu. Iaboe iaboe emodukare awu ero oinodu okwado. 2 Jeonare Cristo jiwuge ere tuwu i padui pugajejedu keje, ere tumeardae, taidae, tagemo pegarewu jamedu boe bu i padui pugajejedu keje jamedu. 2 Aroe Pemegarewu koiare ure paedo ma, pamerumode Aroe Pemegarewu aidu reore jamedu. 2 Pagaidukawo pawo pagurido boe eegai, pamodukare parokowo pui, pagimaredukawo pui. 

Boe ekerabrarewo pui jice woje. 1Iwiemage, ia tagi taerdumode ia tuwogwai boeto duji ma, tamagodo ji butugu tabo; tagire Aroe Pemegarewu apowugere tagi. Tagi jamedu, tameardu awadudo tai tawudukawo ia tameardae pegareuto. 2Tagera braredo jice woje pui, tagoreduwo oredure taboboe tabo. Nowu inodu tabo taromode nono Cristo ui taroiagudu reore. 4Cewu meardaere iaboeie iaboeie pudumiwu, boe kadui pudumi du tabowu, unure tuie kuri pagado taobiji. 4Boe emode tuioku tugu tu tu rorewu boeto. Ero pemegarewu dukeje, eegaremedu tu tu turorewu boeji taiwo kai tumedage eroji dutabo. 5Mare paga karega, boe rumode turomodeboe towuje taobiji (boe emode ture rekoboe reko taobiji). 6Cewu jorduwadodure bakaru pemegarewu tabowu, nowu toroe pemegarewu jamedu boe ia maku ure tuiorduwadowu ai. 7Tagaba tae kuri pagado. Boe erokowodaemodukare Paoce. Boe emode tugeragu ture tugu boeji. 8Cewu ure taidure jiboe tuguwu, umode tugeragu tuwiji. Cewu ure Aroe Pemegarewu aidure jiboe tuguwu, Aroe Pemegarewu koiare umode jedo jii je. 9Pamedugodukawo paro pemegareuji, mare paga karega, pamode pageragu boe pemegareuji boe aregodui pudae dukeje. 1 Du kodire, paroiwa kimo otoi, paro pemegamode boe eiamedu boe ji, mare ema remawu paro pemegamode cewu meartorure pameartoru reoreugei. 
Paulo ocarore jiboe. 1 Tagaiwodo awu bapera atugo kuri oinoduji: imi rugadure ire atugodo. 1 Cewu aidure boe ewadaru jerebariwo pudabowugere, enure tubewudo tai tawo judeudoge eno kruca bu tawugeje; ere turodo oino mare boe etonakawo pudui Cristo o i padui pugajejedu koia. 1 Mare cewu kruca padure tuwugejewuge jamedu erokare nono boe eroiagudu reore jamedu, mare etaidure tuwo kruca bu tawugeje, tojarowo turoi tai duji. 1 Mare imi, inojaromodukare ii iaboeji iaboeji, mare tu Jesus Cristo o i padui pugajejeduji tu rugadu. Mare paga karega, i padui pugajejedu kejere awu moto bire inai, nono iwi magai awu moto ai du reore (i padui pugajejedu koia boe karega ure awu motoce inai, boe karega ure imi awu moto ai jamedu). 1 Kodiba karega, kruca padure kejeboece, iarema kruca padukare kejeboece, boe karega ure ema Jesus Cristo jekai: mare boe maiwui boecedu ure tu rugadu. 1 Cewu kodukare awu bataru rekodajiwuge eiamedu boe, boe butugurewu, boe okudurewu jetumode ebo, jetumode Pao o Israeldoge ebo jamedu. 1 Awu inodu otobiji, boe emodukare imorora amagadudo ii, mare paga karega, Cristo epae jeture ito kodi. (Iordure boe koriji imeardu kuri koia Cristo ji). 1 Iwiemage, Pagimejera Jesus Cristo o boe pemegarewu jetuwo taiamedu boe apo. Oino godu. 

Bapera paru. 1Imi, Paulo, Jesus Cristo o apóstolo, Pao aidu reore, inure awu bapera atugodo feso bakurirewu kejewu Pao uwobe ewogai, meartorure Jesus Cristo jiwuge ewogai. 2Pao Aroe Eimejera mare Jesus Cristo eno boe pemegarewu, boe butugurewu, muguwo tagabo. 
Pao aidui boewo cinorudodu. 3Boewo Pagimejera Jesus Cristo Uo akaru pemegado, duwu koiare ure baru tadawu boe pemegarewu kurireudo pai Cristo tada. 4Emare ure tugeragu pai, awu moto towujedumodedu otodai, pagiwo pabemegare, paedorore tuiegai. 5Kuri boe paruto ure paenado torewo pagi, tumeardu kurii pai Cristo tada dukoia, mare paga karega, aidure oinowo ure rugadu kodi. 6Oinodu tabowo ture maku pagai tumeardu kurire jiwu tonaregedu tadawu to boe pemegarewu urugu jowo boeto. 7Nowu tonaregedu ku koiare ure paginorudo boe pegarewu piji, butugugodure pai paro pegarewu jamedu boe keje, mare paga karega, emare to boe pemegarewu kuricigore pudabo. 8Ure awu to boe pemegarewu kurirewu redo paiogi tuguricigorewu tabo tuiorduwa tabo, tubemega tabo. 9Ure taidure jiboe pemegarewu biarewu udo turugadu kuri boe paru todu, ure awadudo oino pai. 1 Awu taidure ji boe pemegarewu reo tuwo boe jamedu boe, moto kejeboe, baru tababoe, to pui Cristo tada. 1 Cewu ro rakare boe jamedu boe jiwu, taidu kejere ure cedawuje pubiji pudae Cristo tada. 1 Ure ceonado to boe pemegarewu kurireuji, cebagare Cristo bogai jii boe paruto du kodi. 1 Tagi jamedu tameardui boe jokoduwu bataru jitu keje, tameartorui umode taginorudowu bakaru pemegarewu jitu keje, makudumode tagaiwu Aroe Pemegarewu meture tai jamedu, Cristo tada. 1 Awu Aroe Pemegarewu makudumode pagaiboe jokodudo, pabaga kimoi Pao ure tugeragu jiwuge einorudodu kororogodui taci je du bogai, boe emago pemegawo pudui du bogai. 1 Du kodi icare imi jamedu, imeardui boe egoi tameartoruie Cristo jitu, tameardu kurii cristaodoge eiamedu jitu dukeje, 1 Ikare itamudo imagoi Pao ji tabaru tabo duji. 1 Inogwamagudure Pagimejera Jesus Cristo Uo urugureuji, uwo taerduwa, tamearduwa awadudo tagai, taerduwawo pudui du bogai, 1 uwo tawabo urugudo tawo boe pa Pao makore tawogai tabagawo bogaiboe kodiboeji tawo boe pa oinoie ro pemegareuge eonare jiwu boe pemegarewu kuricigoreure. 1 Tawo boe pa oinoie ro rakarewu kurireure pai, pameartorure marigudu dukoia. 2 Oinore ure turo rakarewu kurirewu awadudo Cristo tada, tui jewodudo bireuge epiji dutabo, tui mugudo tugana pemegarewu jaogwai baru tada dutabo. 2 Tui mugudo tupadoge epadui pumekejedu jamedu boe ewugeje, awu moto kejewuge eiamedu boe, baru tadawuge eiamedu boe ewugeje jamedu dutabo. 2 Ure boe jamedu boe bu bure kuda, ure Igreja jamedu boe eimejerado ema. 2 Awu Igreja ure nono uredu rema, cewu meture boe jamedu boe tadawu ja rema. 

Pao o boe pemegarewu koiare ure meartorureuge einorudo. 1Tagirema tawi nure marigudu taro pegarewu koia. 2Taro pegare ia kodiwu keje tagodui awu moto kejewu boe emeardae pegarewu rekodaji, tagodui Aroe pegareuge eimejera rekodaji; emare maragodu kimore meartoru bokwareuge ewabo tada kimo. 3Marigudu paiamedu tabore nowu inodure pagi, cewu pagodui parowo nono pagodu aidu reore du kodi, cewu paroi nono pagodu aidure jiwu boe pegarewu jitu kodiboe keje. Pare nono pegareuge ereore, pawodure paenai Pao korigodumode pai kodiboe tabo dure. 4Mare Pao okudae, oiagudae kuricigore, meardu kuricigore pai. 5Du koiare ure paeredu maku pagai Cristo apo, cewu pawire paro pegarewu koiadu kodiboe keje. Tamoridodure tamori bokwa tabo, mare Pao o boe pemegarewu koia. 6Ure paewodudo Cristo apo dukoiare, du apore, ure pamugudo baru tada. 7Nowu inodu tabore ure to boe pemegarewu awadudo boe eegai jii je rugadu, mare paga karega, meardu kuricigore pai du kodi. 8Tameartoru koia taginorudodure tamori bokwa tabo, mare taigoia karega, nowu inodu makududodure Pao piji. 9Paro koia karega paginorudodure. Du kodire oino iaboe iaboe enojarokawo pudui nowu inodu koia. 1 Pao maragodae nure pagi, dure ure padowuje Cristo tada, du tabowo paro pemegareure nono ui paroiagudu reore. 1 Tagire judeudogekare tagi tawodu tabo, tagiedodure kruca padukare kejewuge, cewu kruca padure keje boe ekera tabowuge egoe. 1 Tawia jeto mariguduie Cristo mugukae tagabo duji. Nowu kodiwu keje Pao oge karega ure tagi, Pao meardu kuriae mugukare tagabo, tabagare bogaiboe bokware, Pao mugukare tagabo awu moto keje. 1 Mare oino, Jesus Cristo ro koia, tagire taedu jaegirire Pao oge remawugei marigudu du taedure ebo pugeje Cristo ku koia. 1 Mare paga karega, emare boe ewudugugudae rema pai kodi, emare ure boe ji pobedu edo mito tu je, tui boe etonai puidu akedudo dutabo. 1 Tugodu tabore ure boe eroiagudu okwado du tabowo ture boe ei pobedu edo imedu maiwudo mitotu tudada tui boe ewudugugo pui dutabo. 1 Ure boe ei pobedu edo tudo pui Pao apo, tui edo mito tu je du kae, i padui pugajejedu koia, tui boe etonai puidu okwado keje dutabo. 1 Cristo aregodure tumagowo boe ewudugugodaeji jetu jaegirireuge tai, jetu puredureuge ei jamedu. 1 Mare paga karega, koiare ure pai pobedu arego Pao ae Aroe Pemegarewu mitodu tabo. 1 Du kodi icare, ia moto tuginoiwu kejewuge karega ure tagi pugeje, iradureuge karega ure tagi pugeje jamedu, mare pemegareuge eno moto kejewuge nure tagi, tagire Pao uwobere tagi. 2 Pao uwobe ure nono bai mugui bure jore kejewu tori rakarewu aogejewu dure Apostolodogere emage, nowu bai mugure kejewu ema remawu torire Cristo rema. 2 Nowu tori aogejere bai imorododure Pao uwai pemegareuwo ema du bogai. 2 Tagi jamedu, Aroe Pemegarewu ro koia, tare taremo nowu bai ureduto dure ure Pao uwaido pudumi. 

3 Paulo maragodui Cristo o Igreja aidu. 1Nowu inodu koia, imi, Paulo, ienai Cristo jitu, imugure baicorewu tada, imeardu kuri koia judeukare emawuge tai. 2Boe jokodu tare boe pa inoba taboba Paore awu to boe pemegarewu maku inai tabaru tabo duji. 3Baru pijiboe koiare ure inagoiwado imagowo awu inagore oino maigodu tai jiwu boe biarewu pemegareuji. 4Tamagoi awu bapera jitu keje, tamode boe pa kodiba iorduware Cristo o boe biarewu pemegarewu jituji. 5Awu boe biarewu pemegarewu awadodukare ime ewiegai marigudu nono oino umagai Aroe Pemegareure awadudo pemegarewu apostolodoge, profetadoge ewiegai du reore. 6Nowu boe biarewu pemegarewu reo judeukare emawuge etumanamagere judeudoge remawuge pagi, ere pagabodu paredure mito tu je, eonare Paore tuiagu maku pagaiboeji Cristo tada, Bakaru Maiwu Pemegarewu koia. 7Pao ro rakarewu o boe pemegarewu makudure inai dukoiare ure imaragodudo Awu Bakaru Maiwu Pemegareuji. 8Imire iwiega remawure pemegareuge etada, du kodi karega Pao o boe pemegarewu makudure inai, dukoiare imagore Cristo oroe pemegarewu kuricigoreuji judeukare emawuge ewiegai. 9Du kodire inure boe edo boe pa Pao aidure jiboe pemegarewu biareuji. Awu inodu biadodure boe etai, ure boe jamedu boe towujewu Aroe Eimejera tada, jii paru piji jii oino. 1 Mare awu inodu otobiji Tupadoge eiamedu boe eerduwamode Pao jorduwa rakareuji, pagimejera uwobe paigoia. 1 Mare paga karega, taidure kuri boe paruto turowo jiboe ure towuje Pagimejera Jesus Cristo koia. 1 Pameartorui jitu koiare, pameartoru kidare pagaregoduwo Pao ae. 1 Du kodire inogwamagudu nure oino tai tagugudugodu kawo awu icebaere oino tagai du kodi, mare paga karega, awu icebaere dukoiare umode taegare kuricigodo. 1 Nowu inodu koiare inure ipujodo Pagimejera Jesus Cristo Uo jokorai, 1 koiare ure jereboe jamedu boe ekiedo baru tada, moto keje jamedu. 1 Inogwamagudu nure ji uwo Aroe Pemegareudo tabewu maku tagai tarijoduwo tadoda, oroe pemegarewu kuricigorewu tabo. 1 Uwo Cristo mugudo tawabo tada, tameartorae koia, tagidawo tai tagogudaeji, taiagudaeji. 1 Du tabowo tare boe pa, pemegareuge ebo, inoba Cristo meardu kuriae ja torire, raire, ricore baruto, kore mototo, kurire boe eerduwa mearduwa jamedu boe kori duji. 1 Du tabowo tagorobadure Pao o boe pemegarewu kurirewu jamedu boe tabo. 2 Pao roiware turowo pamagore bogaiboe jamedu boe kori, pameardaere jiboe kori remawu rugadu, turo rakarewu mugui pudabo dutabo. 2 Jire boe eegare kuricigoreuwo Igreja tada, Jesus Cristo tada, jii boe ewodui puguda dutabo jii je. Oino godu. 

Boewo tudo pui Cristo tadadu. 1Du kodi icare, imi imugure baicorewu tadadu inogwamagudure tai tagidawo tai tameruwo Pao makore tawogai boe keje. 2Tamode tarodo duku boe ekuda, tameardu kuriae tabo, tagaroe pemegarewu tabo, tagoguduwo puapo, taiaguduwo puapo. 3Taemaruwo tawo mitogodo Aroe Pemegarewu tada, tameduiawo, tawobewo tu puje. 4Tado nono tai mito tu je du kodiwore, mare paga karega, tagire Pao makore tawogai tabagare bogaiboewo nono pureore. 5Pagimejera Kurireure mito tu je, pameartoraere mito tu je, pagao pegododaere mito tu je. 6Pao ure mito tu je dure boe eiamedu etuore ema. Emare mugure boe eiamedu etao keje, rore boe jamedu boeji, mugure paiamedu boe tada. 7Mare boe pemegarewu makudure pagai nono Cristo magai maku pagai du reore. 8Kodire bapera atugododu akore Rutui baruto dutabo ure makareuge erego pudabo, ure ime enogorawu akiró pemegarewu tabo. 9Akore: rutui oino, mare paga karega, urade turawuje awu moto kae marigudu kodi. 1 Cewu ure turawujewu ema mitodure ruture baruto, baru jamedu boe etaogeje tuwo boe jamedu boe ekororogodudo. 1 Ure apostolodogedo iagece, ure profetadogedo iagece, ure bakaru epagedo iagece, ure jeture boe ji boedo iagece, ure jorduwa rakareugedo iagece. 1 Ewo tubadui tu tu tumaragodae kejedu udo turugadu, du tabowo pemegareuge ere pemegareugedo pudumi rugadu ma, Cristo kororogoduwo pudumi rugadu tu je. 1 Awu inodu boere oino jii pameartorae ui mitogodu tu je du kae, jii paiamedu boe paerduwawo Pao Onaregedu jitu kae, jii pagaregodui imei pagi nono Cristo reore du kae. 1 Pakawo nono negekugure ecedodu magai jice woje du reore pugeje, duwugere eio pagare jice woje bakuru reore boe eerduwa paga pagadodu kae, ime ero ego pegarewu koia, ewadararodae boe koia. 1 Mare paricodumode boe pemegarewu padui pumekejedu jamedu boe tabo, pagogudui, paiagu ui boe ebo dutabo, Cristo tada, emare pagaora rema kodi. 1 Cristo koiare ure pado nono boe eredu mito tu je du reore, du ure ricodudo boe enogudu kororogoduwo tu je du kae, paroi nono paromodedu reore tu tu je dutabo. 1 Kodi icare inagomode oino tai, inogwamagudumode tai Pagimejera ie tabo, taro kawo nono ao pegokareuge ero reore pugeje, duwugere ecedodure tumeardae paga pagarewu rekodaji. 1 Emeardae mugure boeco tada, eiaere Pao ji tuiorduwa bokwa koia, tuwabo kugudu kadu koia. 1 Ekiarire boe pemegareuji dukoia ere tumagu turo pegarewu kai, ere tumagu turowo nono boe epoguraere emaboe jamedu boe kai tagemo kuricigorewu tabo. 2 Tagirema karega, nowu inodu bogai karega tare Cristore jorduwadowugedo tagi. 2 Mare tameardure boe egoi Jesus akaru jituji, boe egoi boe jokoduwu boe rikirewu metui Jesus tada duji. 2 Tawo jaoboe pegarewu mugui tawabo tadadu barigu tawabo piji. 2 Du kodire boe pemegarewu ui tudowuje tawabo tadadu itodudo gu gu gu todobiji. 2 Tawo tado nono imedu maiwu reore du Paore towuje nono tureore du reore, boe jetororewu boe pemegarewu rikirewu tada. 2 Kodire, batararodureboe pijido, tamagodo pui boe jokoduji, mare paga karega, paiamedu boe pare nono paredui mito tu je du kodiwore du kodi. 2 Boekori aregodumode tai dukeje, mare taro pega kaba, tagaba meri butudo boekorii tai dutabo. 2 Tagaba Aroe pegarewu roiwado tai. 2 Ia tagire tagiwogu kigoduredu, tagiwogu kaba pugeje, mare oinore taromode: tamaragodudo boe pemegarewu bogai tagera tabo, du kodiwo taroiware tawo tagogududo ia marenarue ebo. 2 Ia tawadaru pegarewu aregodu kaba taiabiji, mare tamagodo tu boe pemegareuji, umode turugadu tu biapagareuge eiduji jamedu. 3 Tagaba Pao o Aroe Pemegarewu kiarigo, du makududodure tagai, ure to kruca bu tagaroe keje jii ure paginorudowu aregodumode du kae. 3 Boe ekiarigodu pegarewu jamedu boe, boe ekodu kagireae, boe ewiri okeagirae, boe enoiogwari, boe ei pu roiadodae, boe pegarewu jamedu boe jaedo tai. 3 Taro pemegado pui, tagogududo taiamedu puapo, tawudugugo pui nono Pao butugugodui tai Cristo tada du reore. 

Boe erowo nono Aroe Eimejera ro reore. 1Du kodi icare tarodo nono Pao rore jiboe reore, mare paga karega, tagire meardu kurire jiwu ore tagi du kodi. 2Tagogudae taiagudae itodudo todobiji, tarowo nono Cristo ro magai du reore, du ure tumagu Pao ai tuwo nono mori ro pemegareboe reore. 3Boe ekera keadae, boe epogurae jamedu boe, akemore boe jiboe, tamago kaba ji jamedu, nono ure turugadu pemegareugei. 4Tarokaba ino nowu inodu jamedu boeji, tamago paga pga kaba boeji, tamago kaba tamagomodukare jiboeji, mare taegaredo Pao ji. 5Mare paga karega, imagore oino tai, tawo boe pa ia ro pegarewu, ia poguru bokwarewu, ia akemo barikarewu mugumodukare Cristo apo, Pao apo, eno boe pemegarewu tada. 6Iaboe iaboe ekawo taekuri pagado tuwadaru paga pagarewu tabo, mare paga karega, nowu inodu jamedu boere Pao korigodae rema meartoru bokware puduiwugei. 7Tagaba tamedagedo emage. 8Ia kodiboe keje tare nono boecore, macare oino tare nono jorugure Pagimejera tada. 9Aró, kode, urugureboere boe pemegarewu, boe jetororewu boa jokoduwu towuje. 1 Du kodire tagi, taemarudo cewu umode Pao jekaredo du bogai. 1 Tagaba tadugu ro pegare boecojiwuge etada, mare paci oino, ero perodudo tawadaru tabo. 1 Mare paga karega, nowu ero podure jiboe boe epogurure tumagowo ji. 1 Mare nowu inodu jamedu boe, boe ji perodudo tuwadaru tabo dukeje, umode nono jorugu jore kejeboere. Aró, kode, urugu jore kejeboe jamedu boe ure uruguboedo pudumi jamedu. 1 Du kodire bapera atugo pemegarewu akore anudu nure, aedadudo, aragojedo bireuge epiji, Pao urugu jore awugeje . 1 Du kodire icare, iwiemage, tameardu awadudo taro tagago jamedu boeji, tagaba tado nono aora bai baireuge ereore. 1 Mare tado nono jorduwa rakareuge ereore, tamaragodu pemegai jii je dutabo, mare paga karega, boe kodui puduidu pega. 1 Tagaba mearudae bokwareboedo tagi, mare taemarudo taerduwawo Pao aidure jiboeji. 1 Tagaba kuru korireboe jetudo tai, duwu tadare boe poguru bokwareboe meture, mare tagogorawu Aroe Pemegarewu tabo. 1 Tarado roiaoji, boe ekeroiare emaboeji; tarado, tarerudo, tai Pao kurido tawabo tada dutabo. 2. Tagimadudo Pao Aroe Eimejera ji boe jameduji jii je, Pagimejera Jesus Cristo ie tabo. 
 2 Tameartorudo pu bataruji tabagudui Cristoce dutabo. 2 Areme emeartoruwo tugoge ewadaruji nono Pagimejerageie emage du kodiwore. 2 Mare paga karega, imedure aredu aora rema nono Igreja aora magai Cristoce du reore kodi. Igrejare nono Cristo uredu reoredure dure ure inorudo. Du reorere aredu umode imeduji. 2 Igreja meartoru magai Cristo jitu reore, du reorere areme emeartorumode tugoge ewadaruji boe jamedu boe keje jamedu. 2 Ime, tameardu kurido tawirei, nono Cristo meardu kuri magai Igreja jitu reore, ure tumagu tuwidodu kai bukeje, 2 Tuwo pemegado, tui kabi boe etao pegododu epa pobo tabo, tuwadaru tabo dutabo. 2 Aidure tuwo to Igrejado towadudo tuiegai metui turugu tada dutabo, ia gigirirewu, ia periperirewu, ia boe pegarewu tabo karega, mare tubemega tabo, ia turo pegarewu bokwa tabo. 2 Du inodu reore ime emeardu kurimode tuwirei nono tumeardu kuri magai pudui du reore. Cewu meardu kurire toreduje jiwu, meardu kuri nure pudui jamedu. 2 Iaboe iaboe kodu kagirikare pudui, mare paci oino, u rumode togwagedo, jetu rumode pudui, oinore Cristo rore tuwobe Igreja ji jamedu du reore. 3 Pare nono Cristo uredu reore. 3 Du kodire, imedu umode tugera ra tuo piji, tuje piji, tumuguwo toreduje apo, duwuge ei pobedu emode mitotu turedu tabo. 3 Awu boe biarewu kuricigo, mare paga karega, boere udo nono Cristo magai Igreja jitu reore 3 Ca, kode, tagi jamedu, tameardu kurido tu tu tawirei nono tameardu kuri magai tai du reore; kode, areme jamedu, tado nono iaboere boeji tagogei jamedu. 

Boe etore, boe etuomage, boe etugarege, boe eimejerage eromodedu. 1Boe etore, tameartorudo taomagei nono Pagimejera jitu reore. Nowu inodure pemegare. 2Bapera atugo pemegarewu akore ameardu kurido aoji, ameardu kurido aceji. Awu inodure boetojiwu boe eroiagudu rema, dutabore ia makudumodeboe kodure. 3Du reo du tabowo boe pemegare ai, aragoje raimode awu moto keje jamedu (Deut 3, 1). 4Tagirema, boe etore etuomage, tagaba tagore ekorigo, mare eerduwado tubemegamodewuji, tuiorduwamodewuji, nono Pagimejera Aroe Pemegarewu aidu reore. 5Boe etugarege, tarodo nono awu moto kejewu tagimejerage etaidu reore, tabagudu tabo, tai tado nono iaboere ei dutabo, nono Cristo jitu reore, tawabo pemegarewu tabo. 6Mare tagaba tado nono boe eroreruraere emaboe ereore, tawo ime enojarodo du bogai karega, mare maragodu magai Cristo aiwuge ereore du reore, duwugere erore nono Pao aidu reore tuwabo pemegarewu tabo. 7Tamaragodudo tagaidu pemegarewu tabo, nono maragodure Pagimejera aiwuge emaragodu reore, mare ime etaidu reore karega. 8Taerduware Pagimejera umode maragodureuge emaragodae mori maku tu tu etai emaragodae reore duji, taiwo kadui kurimodewu, biegamodewu jitu tabo. 9Tagi jamedu, boe eimejerage, tarodo oinono taeture jiwugei jamedu. Tagorigodu kaba ei; taerduware Pao baru tadawu eimejeraie ure ema duji, tagimejeraie ure ema duji jamedu, jekaire paiamedu boere nono pureore. 1 Tadugu tado Pagimejera ro rakarewu tabo. 1 Pagimejera kurirewu o tugobaigarege enoroe tugu tai, taragawo aroe pegarewu rugodui tai, ui tureo mugudo tai dukeje. 1 Mare paga karega, imei karega parugodumode, mare boeco tadaboe eimejeragei, aroe pegareuge eparadui baru otojiwugei. 1 Du kodire tamode Pao o tugobaigarege enoroe tugu tai, duma tawo tabewudo tai boe pegarewu kodiboe tada, duma tagidawo tai, tai tamorido onare taiwuge eiamedu boe jituji. 1 Du kodi icare, tabewudo tai, tado nono tugobaigaregere, tabora meriri bu tamorora bukeje, duwu boe jetororeboe, boe rikireboe rema. 1 Tawure tadawu tugu tawureto, tagagemoi tawo Bakaru Pemegarewu kogado boe pemegarewu boe butugurewu tabodu bogai. 1 Tagedu meriri aiareuji, du tameartorae rema, tawo onare taiwuge etugo peagirido tabo. 1 Umode taginorudowu tagao tadawu tugu tagaoto, tageragu Aroe Pemegarewu utoriga bigoduji, dure Pao bataru rema. 1 Tagogwa kurido tu tu jii je, boe enogwamagudae padui tu tu pumekeje du jamedu tabo Aroe Pemegarewu ie tabo. Boecoji taedadudo tamagowo jii je ao pegoreuge eiamedu boe eparu tabo. 1 Tamagodo iparu tabo, du tabowo ikidare imagoi Bakaru Pemegarewu o boe biarewu pemegareuji. 2 Du bogaire irojaidodure, dukoiare imedure oino baicorewu tada jamedu, imagowo ji boe eiamedu boe eegai, ipagudu bokwa tabo, iroiagudu reore. 
Bapera ao. 2 Pameardu kurire jiwu pawie Tíquico, duwure tugera braredo du pemegare ii Pagimejera koia, emare umode tawie inoba boere iiduji, inoba irore woe duji jamedu. 2 Nowu inodu boe koia ire utudo tawogai, du tabowo taerduware inaba boere cei woe, uwo tawabo jekaredo. 2 Pao Aroe Eimejera, Pagimejera Jesus Cristo eno boe pmegarewu muguwo iwiemage ebo, boe emeardu kuriae, boe emeartorae muguwo ebo jamedu. 2 Pao o boe pemegarewu jetuwo meardu kurire jii je Pagimejera Jesus Cristo jiwuge ebo. 

Bapera paru. 1Imi, Paulo, mare Timóteo, Jesus Cristo utugarege, cenure awu bapera atugodo mugure Filipo bakurirewu kejewu Jesus Cristo utugarege pemegareuge ewogai, bispodoge, diaconodoge ewogai jamedu. 2Pao Aroe Eimejera mare Pagimejera Jesus Cristo eno boe pemegarewu, boe butugurewu muguwo tagabo. 3Iwiabutui tawugeje tu tu je dukeje, ire tukutaido Pao ji tu tu je. 4Imagoi tu tu baruto dukeje, imago imagore tabaru tabo, iegare tabo. 5Tare tagera braredo ii jii boetojiwu meri piji jii oino Pao o Bakaru Maiwu uwo taodo boe etai du kodi. 6Iorduware cewu ure turo pemegarewu paru tawuje tadodawu, umode pemegado jamedu, jii Pagimejera Jesus Cristo aregodumode kejewu meri kae. 7Ure turugadu imeardae pemegawo oinono taiameduji, inure tarego iwabo tada kodi, tare imedagedo tagi boe pemegareuji imugure baicorewu tada dukeje kodi. 8Pao jorduware inoba imeardu kurire tai Jesus Cristo okudu oiagudu tabo duji. 9Inogwamagudui tabaru tabo dukeje, imago imagore Pao ji tameardu kuriae itoduwo jii je, taerduwa rakarewu tabo, tamearduwa rakarewu tabo. 1 Du tabowo taerduware boe pemegarewu remawuji ma, tawabo pemegawo, tawo tado tarugadu Pagimejera Jesus Cristo aregodumode kejewu meri kae. 1 Taro jetorowo Jesus Cristo koia, ma, boewo Pao ie kurido, boewo Pao akaru motudo. 
Pao o Bakaru Maiwu Pemegarewu ui towadudodu. 1 Itaidure taerduwawo ure tudo inaiboe jamedu boe uie turugadu tuwo Pao o Bakaru Maiwu utudo todobiji. 1 Awu Pretório kejewuge, iage eiamedu boe eerduware imugui baicorewu tada Cristo koia duji. 1 Awu imugui baicorewu tadadu koiare, pawobe emagaguragareuge enure tudurudo Cristo tada tumagowo Pao bataruji tubagudu bokwa tabo. 1 Boe jokodu, ia boe emagore Cristo jiboeji tugori tabo, tubegai pui dutabo, iagerema emagore ji tumeardae pemegarewu tabo. 1 Awuge emagore ji toiagudu tabo, eerduware ienai iwo idurudo Pao o Bakaru Pemegarewu jitu koia. 1 Nowugerema emagore Cristo jiboeji tuwo meartorureuge enogwacedo pubiji, emeardae jetorokare, emeardaere tuwo icebae itodudo imugui baicorewu tada dutabo. 1 Mare imorora amagadukare. Cristo kogadodure eiamedu jabiji: meardae jetororeuge eiabiji, meardae jetorokareuge eiabiji, du ure iegaredo, umode iegaredo jii je rugadu. 1 Iorduware awu jamedu boe pemegare ii iwo ikinorudo, tamago tamagore iparu tabo kodi, Pagimejera Jesus Cristo Utaroe Pemegarewu ure tugera braredo ii jamedu kodi. 2 Ipaga nure imodukare iwarigu boeto, mare awuji, boe jameduji, Cristo umode tugurido itada, iemode dukeje, iarema iwimode dukeje (iorduware awu inodu boe jokoduie duji). 2 Paga karega, iere, mare Cristo koia, iwimode mare iwo aidugiri rumode. 2 Mare iemode iredu tada imaragodu pemegawo ma, iorduwakare kakodiwu jiba itaidu remawumode. 2 Itaidure jiboe ure pobe itaidure ituwo imuguwo Cristo apo du pemegamode ii. 2 Mare imuguwo woe ikodu tada, du ure turugadu tagai jamedu. 2 Du kodire iorduware imugumode taiamedu apo kimo, boe pemegawo tai, taegarewo tameartoraeji. 2 Du kodire imode ikirimi tagae ma, taegaremode Jesus Cristo ji pugeje. 2 Mare umode turugadu tawo tado nono Pagimejera Jesus Cristo o Bakaru Pemegarewu ui taroiagudu reore. Ikodumode tagae, iarema ikodumodukare, mare itaidure imearduwo boe egoi tabewui puapo, tamaragodui puapo Pao o Bakaru Pemegarewu jituji. Tabagudu kaba onare taiwugece rugadu. 2 Paga karega inodu umode ewogwado, mare tagi, umode taginorudo. Oinore Pao aidure. 2 Paga karega tagonagodure tameartorui Cristo jituji, mare tamearduwo tajebaeji Cristo koia jamedu duji. 3 Inoredure tabowu imaragodae mitodu tabore tagoredure tabo jamedu kodi. 

Bakaru Maiwu ema remawu. 1Tagaidure tawo iegaredo Cristo tada, tagaidure tawo imeardu awadudo ii, tagaidure pameduiawo puje, tagogudure taiagudure itabo ma, 2Iegare kurido tameardu kurii pui dutabo. Tado tamidodudo tameardu kurii pui dutabo, tagaroedo mito tu je. 3Tarokaba ia taro tai tado mito mito dutabo, tagojaroi tai dutabo, mare tai tabiegado dutabo, tai tamedage ekodudo tagori dutabo. 4Tawiapaga kaba tu tagaidure jiboeji, mare tamedage emeardaere jiboeji jamedu. 5Tado nono Cristore jiboeji. 6Emare Aroe Eimejera rema, mare ocarokare pudui Aroe Eimejerai pudumi duji. 7Mare ure tuwiegado tui imedudo pudumi tui boe etugaredo pudumi dutabo. 8Ure boe eerdudo imedui pudumi duji, ure tuwiegado pudui jii tui tumagu tuwidoduwo i padui pugajejedu kejedu kae. 9Du kodire Pao okwa jerebarire apo boe jamedu boe kori, ure ie mugui boe eie jamedu boe aogejewu makai. 1 Duma, boe eiamedu boe ere tubujodo Jesus ie otodai, baru tada, moto keje, joru tada jamedu. 1 Duma, boe eiamedu boe egomode Jesus Cristoie tugimejera rema, dutabore Pao akaru kurimode. 
Boe ji tudurudo tuwo tubemegadodu. 1 Du kodire, imeardu kurire jiwuge tagi, meartorure Pao bataru jiwugere tagi, tamaragodudo tawo taginorudo du bogai, tabagudu tabo, taroi du du du je dutabo, mare iegai tu je karega, mare oino iiageje jamedu. 1 Paga karega, Pao koiare ure tagaidudo, tarodo nono taidu reore kodi. 1 Tamode boe jamedu boe towuje tamago pega kai dutabo, tabagudu bokwa tabo. 1 Iaboe iaboe emago kawo tai, tameardae jetorogoduwo, Pao orewo tagi, iaboe iaboe pegarewu jetu kawo tado, taedui ro pegareuge etada dutabo, taerugu jowo moto joki. 1 Tanure bakaru jerewu reko tagabo. Du inodu tabo, pagimejera Jesus Cristo aregodumode kejewu meri keje iegaremode iregodukai paga tu je duji. 1 Iku umode ceredo tameartorui Pao jitu koia mode ma, iegarere, inure iie kurido tai. 1 Tagi jamedu taegaredo, tagaidudo tai itabo. 1 Ipagamode iwo Timóteo utudo toro tagae Pagimejera Jesus Cristo ie tabo, iduruwo tagagaru aregodui iwogai dukoia. 2 Emare ure mito tu je itabo tumeardaewo tai. 2 Iage eiamedu eemarure taidure jiboe bogai, Mare Jesus Cristo aidure jiboe bogai karega. 2 Taerduware ro jetorogoduji, taerduware uie tumagu itabo Pao o Bakaru Pemegarewu ai duji, tumagai itonaregedu reore. 2 Du kodire. Ipagamode iwo utudo tagae, iordumode inoba boemode ii kuri je dukeje. 2 Mare imeartorure Ikimijeraji imi jamedu ikodumode iorduwo tai kuri je jamedu. 2 Iordu pemegare jamedu iwo Epafrodito utudo tagae jamedu, du imeduia rema imaragodaeji, ieonare jiboeji, du tare utudo itae marigudu tuwo tugerabraredo ii akere ii boe keje. 2 Kiarigodure taiamedu boe bogai, morora amagadure taigoia, boere tawie tugogoduie ure dukoia. 2 Boe jokodu ure tuwiiagu tugogodae koia, mare Paore togududo apo. Mare apo tu je karega, itabo jamedu, ikiarigodae jokawo puwugeje du bogai. 2 Du kodire akere ii iwo utudo tagae, taegarewo taerdui ji pugeje duji, ikiarigodae butugugoduwo jamedu. 2 Tageragu ji taegare tabo Pao ji. Tagurido oinowu imei. 3 Paga karega, Cristo ro koiare aregodure tuwimodedu kae, boce kodi ukare tumagu tuwiwo tuwo tugera braredo ii tagarobi. 

Boewo tuiaedo jorduwa paga pagareuge epiji. 1Du keje icare, iwiemage, taegaredo Pagimejera ji. Ikare inogwa ra imago imagoi awu inoduji tai dupiji, mare awu inodu pemegare tai. 2Tameardu awadudo tai arigaodoge ereoreugei, maragodu pegareugei, nowu kruca padure tuwiri keje paga tu jewugei. 3Paga karega, kruca padure kejewu remawugere cegi, cere Pao kurido, Pao Utaroe koia kodi, cere cegurido mare Cristo koia, cebaga kai boe ekodu jiboe bogai. 
Paulore towujeboe Cristo aidu. 4Mare iiomode boe ekodu keje jamedu. Iaboe emeardaemode turowo oino dukeje, imi kana iromodukare oino? 5Boe jokodu iwiri kadodure merire pagera awubodure mare pobe ma awu metuia bokware pagera awubowuto iwodu rekodaji, imire Israeldoge eno moto kejewure imi, Benjamim uwobe, Hebreudoge etonaregedu, hebrewu nure imi jamedu, judeudoge eroia fariseu nure imi. 6Ipewui judeudoge eroiagudu jitu koiare itonare Igreja ji, iro irore nono judeudoge eroiagudu reore. 7Marigudu, awu iroi oinodu pemegare ii, mare iordui Cristo jitu keje, ire nowu inodu pijido. 8Boe jokodu iordu pegare nowu inoduji, iorduwai Ikimejera Jesus Cristo jitu dukeje. Du boe pemegarewu remawu rema. Nowu jamedu boe ire pijido, ire udo nono barogo pere, duma Jesus Cristo makuduwo inai, imuguwo apo. 9Mare iroi nono judeudoge eroiagudu reore dukoia karega, mare imeartorure Jesus Cristo jitu koia, itaidure Paowo ipemegado imeartorui jitu koia. 1 Du inodu koiare iorduwamode Cristo ji, iorduwamode duru aregodui tuiewodu piji duji jamedu. Iorduwamode ucebaeji. Uwo magai bire du reorere iwimode apo jamedu. 1 Iwiapaga tabo, boe jokodumode dukeje iewoduwo bireuge eewodu kejedu bogai. 1 Boe jokodu mori makudukare inai roga, mare iregodumode kimo, ipaga tabo mori makudumode inai du ogai. Paga karega, Cristore tugeragu ii kodi. 1 Imeardaekare mori makudui inai marigudu duji, mare irore jiboe mitodu reo iwiagodure iro mariguduwu piji, ikodu nure gu itododai. 1 Ikodumode itododai cewu ikodure kaeboe kae, nowu mori makuduwo inai, du Pao makoi iwogai Cristo tadadu rema. 1 Du kodire, paiamedu boe, imei pagidu, pameardaemode oinono. Mare tameardaekare oinono dukeje, Pao umode awadudo tagai jamedu. 
Boe ekoduwo Paulo ro rekodajitu. 1 Mare pagodure kejewo jamedu boe keje, pagoduwo pagododai pameardaei pu meardaeji dutabo. 1 Iwiemage, tarodo nono iro magadu reore, tagoe batodudo nowu rore nono cero reoreugei. 1 Paga karega, makareuge etona nure Cristo o i padui pumekeje duji. Oinore imago imagore tai marigudu, oinorema, imago nure tai itoragudu tabo. 1 Erumode tuwogwado, paga karega, tugurire to aroe eimejera rema, tojaraere tuboguru rema, ewiapagare tu awu moto kejeboeji. 2 Pagirema, baru tadawuge nure pagi pabagare ure paginorudowu Pagimejera Jesus Cristo aregodumode baru pijidu bogai. 2 Umode awu pagodu pega boe udo nono tugodu urugu reore, emare roiware tuwo boe eiamedu boedo tubujodo pudui dukoia. 

Boewo tudo pui Cristo tadadu. 1Du kodi icare, imeardu kurire jiwu, itaidure jiwu iwiemage, iegareae nure tagi, makudumode pemegareuge etaidu inodu nure tagi inai, tarodo oino taraga tabo Pagimejera ie tabo jii je. 2Inogwamagudu nure Evodia ji, Sintique ji emugu butuguwo puapo Pao ie tabo. 3Aki jamedu, meardu kurire iiwu Sízigo, inogwamagudu nure ai awo akera braredo ei, paga karega, emage emaragodure itabo Pao o Bakaru Pemegareuji, Clemente apo, ia imedage ebo, du eie padure pemegareuge eie tabo. 4Taegaredo jii je Pagimejera ji. Du kodire inagoino tai pugeje: taegaredo. 5Boe eiamedu boe eerdudo tabemegaguragaji. Pagimejera puredugodu nure. 6Tarokaba doi doi iaboeji iaboeji. Mare taro jamedu boe keje tamagodo Pao ji tagaidure jiboe jamedu boeji, tagogwamagudui ji dutabo, tai tukutaido ji dutabo. 7Pao o boe pemegarewu kodui boe emeardae jamedu koriwu jetuwo tawaboji, tameardaeji, Jesus Cristo ie tabo. 8Icare, iwiemage, boe rikirewu jamedu boe, boe pemegarewu jamedu boe, boe jetororewu jamedu boe, iaboe iaboe kare jiboe jamedu boe, boe etaidu pemegare jiboe jamedu boe, akaru pemegarewu jamedu boe, ure boe epemegadowu jamedu boe, boe enogwa jerebareae jamedu boe, jire tameardaemode. 9Tarodo nono ire taerduwado jiboe jamedu boeji, ire maku tagaiboe jamedu boeji, imagore jiboe jamedu boeji, taerdure ii iroi jiboe jamedu boeji, tarodo ino jamedu ma, Pao o boe butugurewu mugumode tagabo. 
Ure tukutaido ei ere maku pudaiboeji. 1 Iegare kuricigore Pao ji, tameardu kurii iidu tudu pemegare kodi. Jii je tameardaere awu inoduji, mare boe aregodukare pudae roga tawo inodu awadudo. 1 Inagore oino mare itogeare iaboe iaboe bogai dukoia karega. Iorduware iegarewo jeture itabo boeji. 1 Iorduware imuguwo boe bokwa tabo duji, iarema imuguwo inoe kuricigo tada duji. Boe jamedu boe keje, boe jamedu boe koia iorduware imugui inogwa amogodu tabo duji, iarema imugui ike boi ii dutabo duji, inoroe kuriwo, iarema inoroe bokwawo. 1 Iroiwamode iwo boe jamedu boe towuje, ure idurudowu koia. 1 Mare taro pemegare tai tameduiado imi icebaeji dutabo. 1 Tagi rugadu, Filipo bakurirewu kejewuge, taerduware awu imaragodae paru kejeie, itui Macedônia piji dukeje, iaboe iaboe ekare tumeartorudo ii toroe tabo, mare tagi tu je. 1 Tare itogeare jiboe maku toro iwogai Tessalônica kae, mito tu je karega. 1 Iemaru karega ure tagomeawo inai du bogai, mare tudu kuricigoreboe aregoduwo tagai du bogai. 1 Oino inoere turugadu, inoe kuricigore, Epafroditore tare maku iwogaiboe maku inai dukeje. Ure nono roreboe pemegarewu, ure nono Pao aidure jiwu boe enoroe pemegareure. 1 Pao jamedu umode tugera braredo tai, tagogeare bogaiboe jamedu boeji, oe kuricigore Jesus Cristo tada du kodi. 2 Boewo Pao Aroe Eimejera akaru kurido jii je. Oino godu. 
Bapera ao. 2 Tagimadudo Jesus Cristo ie tabo pemegareuge eiamedu boe ebo. Pawiemage eedure itabowuge eimadu nure tagabo jamedu. 2 Pemegareuge eiamedu, duwuge etada awu César uwobe eimadu nure tagabo. 2 Pagimejera Jesus Cristo o boe pemegarewu muguwo tagaroe tada. 

Bapera paru. 1Imi, Paulo, Pagimejera Jesus Cristo o apóstolo, Pao aidure dukoia, mare iwie Timóteo, 2Colossa Kejewu pemegareuge ewogai, cewiemage emeartorui Jesus Cristo jiwuge ewogai. Boe pemegarewu, boe butugurewu aregodui Pao Aroe Eimejera pijiwu muguwo tagabo. 
Paulore tukutaido Pao ji, Colossa kejewuge ero pemegarewu koia. 3Cenogwa kuridodui tu tu je dutabo, cere tukutaido Pagimejera Jesus Cristo Uo Aroe Eimejera ji. 4Paga karega, cemeardure boe egoi tameartorui Cristo jituji, tamearudu kurii pemegareuge eiamedu jituji. 5Tabagare makudumode tagaiboe baru tadaboe bogai dukoia. Awu tabagare bogaiboe makudure tagai, boe ji Pao o Bakaru Pemegarewu kogado tawiegai dutabo. 6Awu aregodure tagaewu Bakaru Pemegarewu, du ure taodo moto jamedu boe kao, du tudu kuricigore tu tu jii je. Oinore boere tadoda jii tameardui boe ji Pao o boe pemegarewu kogado tawiegai kejewu meri piji jii oino. 7Du taerduware ji awu pameardu kurire jiwu pameduia Epafra jabiji. Ure tugera braredo cei tui nono Cristo utugareie ure pudumidu kodiwore. 8Emare ure cewie tameardu kurie pui Pao Utaroe ui tameardu awadudo dukoia. 
Ure togwa kurido Pao ji eparu tabo. 9Du kodire cegi jamedu, nowu cemeardure kejewu meri piji, cenogwa kuri kurido Pao ji tabaru tabo. Cenogwamagudure ji taerduwa kororogoduwo taidure jiboeji, taerduwa jamedu boe tabo, tamearduwa pemegarewu jamedu boe tabodu bogai. 1 Du tabore taromode nono Pagimejera aidure jiboeji, tai jekaredo boe jamedu jiboeji, tai taro pemegarewu kurido dutabo, tai taerduwa rakado Pao ji tu tu je dutabo. 1 Paoi tadurudo boe jameduji turo rakarewu kurirewu tabo, dutabore tamode tawudugudo tai, tamode tadurudo boe jameduji. 1 Tagi jamedu, tamode tukutaido Pao ji taegare tabo, ure paenado pemegareuge eonare jiboeji turugu pemegarewu tada kodi. 1 Paore padawuje boecorewu piji ure parego tumeardu kuricigore jiwu tonaregedu o boe pemegarewu kae. 1 Awu Onaregedu ure paro pegarewu okwado, ure paginorudo. 1 Kejere paerdure paeku tabo paerdukare jiwu Pao ji. Boe eiamedu boe etumana boetojiwu nure ema. 1 Kejere baru tadawu boe eiamedu boe, awu moto kejewu boe jamedu boe towujedure keje, ceerdure jiboe jamedu boe, ceerdukare jiboe jamedu boe; baru tadawu ro rakareboe jamedu boe, tupadoge eiamedu boe, towujedure keje, towujedure ai. 1 Rakojere jii je, boe eiamedu boe otodai, boe eiamedu boe eragoje kimore keje jamedu. 1 Emare Pao uwobe eimejera rema, emare jewodure bireuge epijiwu boetojiwu rema. Du kodire mugure boe eiamedu boe emuga boetojiwu keje. 1 Paga karega Pao aidure boe pemegarewu jamedu boe muguwo tada kodi. 2 Aidure ure towujeboe jamedu boe, awu moto kejeboe, baru kejeboe jamedu boe ewudugugoduwo pui, ui tugu jamedu boe redo i padui pugajejedu keje boe etai dukoia. 2 Tagi jamedu, marigudu boe tuginoiwugere tagi jekai, tagonare ji, tameardae pegarewu, taro pegarewu koia. 2 Mare icare ure tabemegado Tonaregedu bitodui tugodu tabo dukoia, taedu pemegawo, taedu jetorowo tuiegai, boe enogwa puredu kawo tai tuiegai. 2 Mare tagedu rakado tameartoraeji, tadurudo tabagai tameardure jiwu Bakaru Pemegarewu bogai, du kogadodure mugure baru kudawu boe eiamedu boe ewiegai. Imi, Paulo, imire awu Bakaru Pemegarewu epare imi. 
Paulo maragodae. 2 Icare iegarere bare iiwu icebaeji tagai. Okwa kimore Cristo ucebae jiboe inure kororogodudo ikodu keje, o Igreja paru tabo, dure Cristo uredu rema. 2 Paore to Igreja utugaredo imi tui awu imaragodae maku inai tagai, iwo tuwadaru kogadodu pemegado. 2 Awu biadodureboe pemegarewu biadodure jii boe oto piji mariguduwuge etai, mare oino awadodure tudugarege pemegareuge eegai. 2 Pao aidure tuwo pemegareuge edo boe pa oinoie awu biadodureboe pemegarewu kurire judeukare emawuge etai duji. Dure oino Cristo, pabagare bogaiwu, mugui tadoda. 2 Jire cereadodure, cenogituwai boe eiamedu boe ji dutabo, cei boe eiamedu boe eerduwado boe jetororewu jamedu boeji, ma, ime eiameduwo tuiedorodo Cristo tada. 2 Awu inodu koiare imaragodure, awu inodu koiare ire ipewudo Cristo ro raka ro rakai itada dutabo. 

Paulo morora amagadure Asia kejewu Pao uwobe eigoia. 1Itaidure taerduwawo imaragodu rakai taigoia, mugure Laodicia kejewuge eigoia, jordukare ii kimowuge eiamedu koia jamedu duji. 2Itaidure tameduwo tadoda, tameardu kuriwo pui, tameardu awadudodu kuricigowo, taerduwawo Pao o boe biadodureboe pemegareuji, dure Cristo rema. 3Tadare boe eerduwadoboe jamedu boe, boe emeardae pemegarewu jamedu boe meture tada. 4Imagore oino tai iaboe iaboe ekawo taeku to pui tuwadodae pagarewu tabo. 5Paga karega, ipuredukare tai ikodu tabo, mare iragojere tadoda itaroe tabo, iegarere iordui taro tagago, tawadaru pemegai, tarokai doi doi je tameartorui Cristo jitu tabo. 6Tamagai tare tageragu Cristo jitu reorere, tamerumode keje jamedu. 7Taragoje rakado keje, tagaba tawure taru piji, taiodo tameartorae keje, taerduwadodu magai du reore, tamedui tadoda dutabo, tamago pemegai jitu tabo. 8Tameardu awadudo tai. Tagaba boedo taeku to pui tumagoi tuiorduwa paga pagarewu jitu tabo, duwugere eiore ime eroia keje, awu moto kejeboe keje, mare eiokare Cristo keje. 9Kejere paerdure paeku tabo Pao Aroe Eimejera remawuji. 1 Awu baru tadawu ro rakareboe eimejera nure ema, koiare boe pemegarewu jamedu boe makudure tagai. 1 Kruca padure tawugeje jamedu, mare boe ekera pijiwu kruca karega, mare Cristo o kruca, dure pai pagodu jiboe pijido dure ema. 1 Tai tagao pegodo dutabo tamedure Cristo apo moto tada, mare taewodure apo jamedu tameartorui Pao ro rakarewu jitu koia, du ure jewodudo bireuge epiji. 1 Tawire taro pegarewu kai, takai tawiri krucado dukoia, mare Paore taewodudo Cristo apo. Ure paro pegarewu barigu pabiji, butugugodure pai. 1 Ure nowu bapera ui pawarigu boe pegarewu todu pegado, ure okwado rugadu, butugugodure pai. 1 Ure awu moto kejewu ro rakareuge ekera kedodo, tui boe redugodudo ei dutabo, tubadui i keje dutabo. 1 Iaboe iaboe emago pega kawo tai tagogwagere jiboeji, tagudure ceboeji, iarema ia taegarei tai tago joru butu keje rabodu, iarema ia ari rutu keje rabodu, iarema ia Sábado meriji rabodu. 1 Awu inodu jamedu boe aregodumode pagaiboe pemegarewu o boetugu rema tu je. Boe riki remawure Cristo rema. 1 Iaboe iaboe ekawo tagodu pemegare awara jiwu mori pemegarewu aru tabiji, tui tuwiegadu dutabo, iarema tui tupadoge ekurido dutabo. Awu tunuiao tabore enure tuwarigu boeto, enure tojarodo pudui, enure togorawu awu moto kejeboe tabo. 1 Eiokare Pao uwobe etaorato, koiare ure boe eiamedu todui puidu ure enogwagedo, ricodudo, Pao meardae pemegarewu rekodaji. 2 Tawire awu moto kejeboeji Cristo keje ma, kodiba tare boedo takado tarodo, taragoje magai moto keje kimo du reore? 2 Egore tai takaba tageragu, tagogwage kaba, tagogwa paga kaba. Oino tai. 2 Awu inodu jamedu iaboe iaboe karega ure ema, imei boe eroiagudu rema tu je. 2 Umode nono boe pemegareure, tui tuwiegado dutabo, tui tugodu okorido dutabo, mare nowu ero oinodu paga nure, unure boe ekodu aidudo tu rugadu. 

Pae maiwu Cristo tadadu. 1U! Kode! Taewodure Cristo apo ma, tadudo cebojeboe bogai Cristo mugui Pao kana jetororewu jaogwai du kae. 2Tagaidudo cebojeboeji, mare awu moto kejeboeji karega. 3Paga karega, tawire, taedodu biadodure Cristo apo Pao aroe Eimejera tada. 4Cristo, paere kejewu, umode towadudo dukeje, towadodumode apo jamedu boe pemegarewu keje. 5Kodi icare, tadorogado tai awu moto kejeboe piji: boe erebarae, boe ero boe ego pegarewu, boe ekiarigodae pegarewu, boe etaidae pegarewu, boe etogeae pegarewu, du ure nono boe ji tubujodo Paokare emaboeji du reore. 6Awu inodu koiare ure Pao kodu kagirido meartoru bokwareugei. 7Tagi jamedu ia boe keje tarore ino jamedu tamedui taro pegarewu tada dutabo. 8Mare oino, tare tagera ra awu inodu piji: tagodu kagirae, boe ekorii taidu, tameardae pegarewu, tamago pegai puidu, tawadaru me joi pugajejedu piji. 9Tawadararodu kaba pui jice woje jice woje, tare tagera ra boecodurewu piji, ro boe piji. 1 Tare boe maiwudo tagi, tai tamaidudo tu tu je dutabo, tawo nono ure tadowujewure, taerduwa pemega tabo. 1 Du kodire oino pugeje Grécia kejewu bokwa, Judéia kejewu bokwa, kruca padure kejewu bokwa, kruca padukare kejewu bokwa, ia moto tuginoiwu kejewu bokwa, boe etugare emawu bokwa, boe etugarekare emawu bokwa, mare Cristo mitodure meture paiamedu tada. 1 Tagi, Pao Aroe Eimejera oge nure tagi, pemegareuge nure tagi, Pao meardu kurire jiwugere tagi, du kodire tawabo okorobadudo tagoiagudu tabo, tagaidu pemegarewu tabo, tai tawiegado dutabo, tagai boedo tagi dutabo, tawugugugodu tabo. 1 Takaba tamedage ero korido tai, tawudugugo pui taro tawadaru pegare tu tu pui dukeje. Paore butugugodu magai tai du reore, tawudugugodumode tamedage ei jamedu. 1 Mare ema remawu tameardu kurido pui, awure pemega remawure. 1 Pagimejera Jesus Cristo metuwo tawabo tada, du bogaire Pao makore tawogai, tawo mito tu je. Tamode tukutaido tu tu Pao ji jamedu. 1 Jesus Cristo o bataru muguwo tadoda taro pemegarewu jamedu boe tabo ma, tawo taerduwado pui, tawo awu inodu awadudo pui taerduwa jamedu tabo. Pao o boe pemegarewu mugui tadoda dukoia, tarago Pao ji tawabo jamedu tabo, Pao ukeroiaji, boe ekeroiaji, aroe ekeroiaji. 1 Taromode jiboe jamedu boe, tamagomode jiboe jamedu boe, tarodo tamagodo ji mare Pagimejera Jesus Cristo ie tabo, tai tukutaidu Pao ji apo dutabo. 
Boe eiamedu boe eimejera Cristo rema. 1 Areme tameartorudo tagoge ewadaruji Pao aidu reore. 1 Ime, tameardu kurido tawirei, tagaba etogorido, tagaba ekiarigo. 2 Boe etore, tameartorudo taomagei boe jamedu boe keje, oinodu umode Pao jekaredo. 2 Boe etuomage, boe etujemage, tarokowodu kaba tagorei, ero kawo doi doi boeji. 2 Boe etugarege, tameartorudo awu moto kejewu tagimejerage ewadaruji, tamaragodui tu eegai tu je du karega, taemarui tawo ime eegaredo du bogai karega, mare tawabo jetorogodu tabo, tabagudui Paoce dutabo. 2 Taromode jiboe jamedu boe tarodo ji tawabo jetorogodu tabo, boe ero magai Pao ai du reore, mare ime etai du reore karega. 2 Taerduware mori makudumode tagai Pao iera piji duji. Du kodi icare, tamaragodudo Pagimejera Jesus Cristo ai. 2 Ro pegarewu imedu, ro pegarewu mori makudumode ai, pakare paginoi paginoi Pao jekai kodi. 

1Boe eimejerage, boe mori jetororewu maku tadugarege etai, taerduware tagimejera mugui baru tada duji jamedu. 
Bae enogwamagudui apóstolo aidu. 2Tadurudo, tameardu awadudo tai tagogwamagudui tu tu je dutabo, tai tagurido Pao ji dutabo. 3Tagogwa magududo cenai jamedu, tamagodo Pao ji uwo baiporo jado pawadaruji, cewo Cristo o bakaru awadudo, awu bakaru pemegarewu koiare imugure baicorewu tada. 4Itaidure iwo awu bakaru awadudo boe etai uwo nono ure turugadu inaiboe reore. 5Tado nono iaboere jiboe ji pamedagekare emawugei. Taerduwado tawo taro pemegado taroiware dukeje. 6Tamago pemegado jii je, tawadaru rodo sal tabo, tamago jetorowo boe emagore taidu jipagi tu tu tu je. 7Awu imeardu kurire jiwu iwie Tíquico, maragodu pemegare Pagimejera maragodae kejewu imeduia, readodumode tawiegai boe jameduji. 8Ire utudo tagai awu inodu bogai, taerduwawo inoba boere cei woe ma, tawabo butugugoduwo. 9Kodumode awu cemeardu kurire jiwu cewie pemegarewu Onésimo apo, dure tawobe reno. Emode tawie ure tudowuje woe cenaiboe jamedu boeji. 
Bae eimadae. 1 Mugure baicorewu tada itabowu Aristarco imadure tawogai, Marcos jamedu, Barnabé uwagedu, du tameardure akaru jiwu marigudu. Aregodumode tagae dukeje tabo pemegado apo. 1 Jesus jamedu, iei jetororewu cedu, imadure tagabo jamedu. Judeudoge etada ere mito tu je tumaragadui itabo Pao o boe pemegareuji. Enure iegare kuricigodo. 1 Epafras, ia tawobe, Jesus Cristo utugare, imadure tawogai jamedu. Emare ure tubewudo tabaru tabo, tarowo nono Pao aidure jiboe jamedu boeji. 1 Imogo nure boe jokoduji maragodu kuricigoie tabaru tabo, mugure Laodicéia kejewuge eparu tabo, Hierápolis kejewuge eparu tabo. 1 Cemeardu kurire jiwu jorubo kuru epa Lucas imadure tawogai. Dimas jamedu. 1 Tagimadudo ikie tabo Laodicéia kejewu iwiemage ebo, Ninfas apo jamedu, mugure uwai kejewu meartorureuge ebo jamedu. 1 Tamagore awu bapera jitu keje, boe emagodo ji Laodicéia kejewuge etai jamedu, tagi jamedu, tamagodo Laodicéia kejewuge ewogaiwu baperaji. 1 Tamagodo Arquipo ji jetu pemegawo Paore maku pudaiwu tumaragodaeji. 1 Awu ikimadui oinodu, imi, Paulo, ire atugodo ikera tabo. Pao o boe pemegarewu muguwo tagabo. 

Boe paru. 1Paulo, mare Silvano, mare Timóteo, cenure awu bapera atugodo Tessalônica kejewu Igreja bogai, Pao Aroe Eimejera ie tabo, Pagimejera Jesus Cristo ie tabo. Boe pemegarewu, boe butugurewu muguwo tagabo. 2Cere tukutaido tu tu Pao ji tagai, cewiabutui tu tu tawugeje cenogwa kuridodae boe keje. 3Paga karega, Pao Aroe Eimejera jekai, cewiabuture tu tu tamaragodui tameartorae tabo, taiagudu tabo, tabaga tabo Pagimejera Jesus Cristo bogai dutabo, Pao Aroe Eimejera aiwoi tai dukeje. 4Pao meardu kurire jiwu cewiemage, ceerduware Pao makoi tawogai duji. 5Paga karega, cereadodure Pao o bakaru Pemegareuji tawiegai, mare cewadaru tabo tu je karega, mare cero raka tabo, Aroe Pemegarewu tabo, boe rikirewu tabo. 6Tagirema tagodure ceregodaji, Pagimejera rekodaji, tai tageragu Pao Bakaruji taegare tabo, Aroe Pemegarewu tabo, tajebae kuricigorewu oiado. 7Oinore tare boe enoebatodudaedo tagi Macedônia kejewu, Asia kejewu meartorureuge etai. 8Boe jokodu Pao bataru utui tabijidu ako aregodure Macedônia kae, tu karega, Acaia kae tu karega, mare tameartorui Pao jidu ure taodo boe jamedu boe parugajeje. Du kodire cemago jokodumodukare awu inoduji. 9Boe jokodure, boe ereadodu nure boe jamedu boe keje inoba tare tageragu cei, tai tagera ra paga pagawu aroe eimejerage epiji, tawo tagirimi Pao remawu ae, tawo Pao remawu utugaregedo tagi. 1 Tabagawo aregodui baru pijiwu tonaregedu jewodui bireuge epijiwu Jesus bogai, du ure pagaru boe ekodu kagirae aregodumodedu piji. 

Iwiemage, cemeartorui Pao jitu koia ure cedurudo cemagowo Pao o Bakaru Pemegareuji tawiegai, boe pemegakadu oiado. 3Awu cenagoi taidu aregodukare boe jokodukaredu piji, cewo taeku to pui karega, cewo taekuri pagado karega. 4Mare Pao meartorure cei, cewo ime etaidudo du bogai karega, mare cewo Pao, aiwore pawabotodu, aidudo du bogai. 5Paga karega, jii je cekare iaboe iaboe ekurido paga tu je, taerduware oinoduji. Jii je cerokare iaboe boeji ceemarui awu moto kejeboe bogai dutabo. Pao jorduware nowu boe oinoduji. 6Ceemarukare boewo cegurido du bogai, tawo cegurido du bogai karega, ia boe ewo cegurido du bogai karega. 7Cristo o apostolodogei cegi du reorere, umode turugadu cewo cedo nono boe kurireuge boe eegai. Du kodi karega, cere cewiegado tadoda. Cerore nono aredui tore enogwagirido du reore. 8Du reorere cenogudu ceiagudu tagabodu koiare, cedaidure cewo Bakaru Pemegarewu maku tagai, mare tu je karega, cewiwo tu tawugeje jamedu, cemeardu kurire jiwugere tagi kodi. 9Tawiabuture cemaragodae keje, cemedugodae keje. Cemaragodui boecoji, meriji, cekawo tamorora amagadudo tai dutabore cere Pao o Bakaru Pemegarewu kogado. 1 Taerduware, Pao jorduware jamedu, oinoie cero pemegare, cero jetorore, cero pegakare meartorure Pao jiwuge tai. 1 Taerduwa birigodure ceroi tu tu tai umagai ia imedu roi torei du reore duji. 1 Cenogituware tai, cere tameardu awadudo tai, cemagore tai tarowo nono Pao orere emawuge ereore, du makore tawogai to boe pemegarewu kae, turugu pemegarewu kae. 1 Du kodire cenure tukutaido tu tu Pao ji, tare tageragu tameardure ji ceiabijiwu Pao bataruji kodi. Tare tageragu ui nono ime ewadaru reore karega, mare ui nono Pao Bataru ema remawu reore, du ro pemegare meartorure jiwuge tai. 1 Paga karega, tagire, cewiemage, tagodure Pao o Igrejadoge emugui Judéia kejewuge eregodaji, Jesus Cristo o Igrejadoge eregodaji. Paga karega, tagi jamedu tawobere tajebaedo, judeudoge ero magai ei du reore. 1 Awu judeudoge emidodu ere Pagimejera Jesus Cristo bito, ere profetadoge ewido, etonare cei jamedu, duwugere ekare Pao jekaredo, etonare boe eiamedu boeji. 1 Etaidukare cemagowu judeukare emawugei ewo cinorudo du bogai. Oinore ere tudo jii turo pegareuji. Mare oino Pao korii eidu aregodure etae. 1 Cegi, cewiemage, pawogware pubiji biega tu je, mare pawabo tada paedure puapo, pagaidu remawu nure paerduwo pui pugeje kuri je. 1 Cere ceduiagu tawogai pobe tu je karega, imi, Paulo, mito tu je rakudu, mare Aroe pegarewu ukare ceroiwado. 1 Tagi karega ure cebagare bogaiboe, ceegarere jiboe, cenojarore jiboe pagimejera Jesus Cristo jekai, aregodumode kejewu meri keje? 2 U! Tagire cegareaere tagi, cenojaroraere tagi. 
Timóteo ro. 1Mare ceroiwakare cebagawo gu pugeje, du kodi icare cedaidure cemuguwo ceginoi woe Atena keje, 2Cewo cewie Timóteo, Pao bure joia Cristo o Bakaru jiwu, utudo tawogai, uwo tadurudo, uwo tameardu awadudo tai tameartorae keje. 3Iaboe iaboe emorora amagadukawo awu cejebaeji. Paga karega, taerduware ceonai awu inodu paru kae duji. 4Ceedui tagabo kimo dukeje, cemagore tawiegai ceerdumoduie cejebaeji, boe magai ceidure. Taerduwa pemegare inoduji. 5Du kodire icare iroiwakare iwuduguwo pugeje, icare ire iaboe enorado tagagaru bogai, ipagudure Aroe pegarewu mode tawarigo boe pemegarewu piji duji, pamaragodae paga rabodu ure. 6Macare Timóteo ure tugirimi tabiji, ure cewiie tameartoraeji, taro tagago pemegai pui duji. Ure cewiie tawiabutui tu tu cewugeje duji, tagaidui taerduwo cei kimo duji cegi cedaidure ceerduwo tai jamedu. 7Du kodire cewugugugodure tameartorae koia, awu cegiarigodu boe keje, cejebae boe keje. 8Icare cewodure pugeje ceerduwai tarokai doi doi boeji Pagimejera keje duji. 9Oinore cenure tukutaido Pao ji tagai, ceegare kuricigore jekai taigoia du kodi. 1 Oinore cemagore Pao ji meriji, boecoji, ceerduwo tai pugeje, cewo ia okware kimo tameartoraejiboe pemegado. 1 Pao Aroe Eimejera, Pagimejera Jesus Cristo edo cedawara boado ceduwo tagae. 1 Pagimejarawo tameardu kurii puidu itodudo, cemeardu kuri magai tai du reore. 1 Duma tawabo ro rakawo, pemegawo Pao Aroe Eimejera jekai, Pagimejera Jesus Cristo aregodumode toge pemegareuge ebo jiwu meri keje. 

Okituwa nure boe ji, boewo tubemegado, boe enoguduwo puapo. 1Icare cewiemage, taerduwadodure ceiabiji inoba taromode tawo Pao jekaredo du bogai, tarore ino rugadu. Cenogwamagudu nure tai Pagimejera Jesus Cristo ie tabo, tagoduwo gu gu tagodobiji. 2Taerduware cere taromodedu Pao Jesus Cristo ie tabo duji. 3Pao Aroe Eimejera aidae reo: tawo tabemegado, taro pega kawo, taeduwo tagoduji tawiriji tabemega tabo. 4Tai taginoi mito tu tu jedu taerduwawo tadorogai tai tabemega tabo duji. 5Takawo boe ero ego pegareudo tumugudo tawugeje, ao pegokareuge eerduwakare Pao jiwuge ero reore. 6Iaboe iaboe ekawo tawie joku to pui awu inoduji; paga karega, Pao umode awu inodu jamedu boe morido cenago magai tai jao du reore. Pao makokare pawogai pegareboe kai, mare u, pemegareboe kai. 8Umode awu inodu redugodudo pudui, mare unure boe redugodudo Pao ji, du ure Aroe Pemegarewu maku tagai. 9Cemodukare bapera atugodo tawogai, awu boe ewudugugodae jiboeji, mare Pao mitodure ure taerduwado tameardu kuriwo pui. 1 Boe jokodu, oinore tarore tawiemage eiameduji, Macedônia jamedu boe keje, mare cenogwamagudu nure tai tagoduwo tagodobiji gu gu tabemega tabo. 1 Taro butugudo tamaragodui tamaragodaeji tagera tabo dutabo, cemagoi tai du reore. 1 Taro jetorodo tawiekare emawugei, takawo boe emorora amagadudo pudui. 
Bireuge eewodumodedu. 1 Cedaidure taerduwa bokwawo bireuge eiboeji, du ma tagiarigodu kawo ia boe ekiarigodu magai du reore, emeardaere boe ewogwaie ure pi tuku je duji. 1 Pameartorure Jesus bire duji, jewodure tuwi piji jamedu duji ma, pameartorumode Paomode bire Jesus tadawuge erego apo pudae duji. 1 Pagimejera bataru rekodaji cenure awadudodu reo Pao aregodumode dukeje, cegi cewikai kimodu, cegodumodukare bireuge etododai. 1 Boe aregodumode pudae dukeje, Tupa akomode dukeje, ika akomode dukeje, Pagimejera mitodu umode turawuje baru piji, dukejere bire Cristo tadawuge eewodumode boetoji. 1 Du kejere awu bikareuge pagi, paedui moto keje kimowuge, paregodumode ebo jamedu boetugu aoji Pagimejera togi ceboji, cemuguwo apo jii je. 1 Du kodi icare, tawudugugo tu tu pui awu bataru tabo. 
Pagimejera aregodumodedu. 1Mare inobadu kejeba awu inodu umode tudowuje, iwiemage, umodukare turugadu iwo awu inodu atugodo tawogai. 2Paga karega, tagi rugadu taerduwa birigodure Pagimejera o meri aregodumode ia iwogureboe reore boecoji duji. 3Boe egomode: - Boe butugure, boe emorora amagadure kejeboe bokwa oino dukeje kuri je, boe ewogwa aregodumode pi tu etai, aredu meardu magai tuguri jirigodu reore du reorere, emodukare tuginorudo. 4Mare tagi, iwiemage, taedukare boeco tada, nowu meri aregoduwo tagae iwogureboe reore. 5Paga karega, taiamedu taedure urugureboe keje, meri keje. Boeco tadaboe karega ure pagi. 6Kodi icare panudu kawo iaboe enudure du reore, mare pawo paeku jado, pagodorogawo pai. 7Paga karega, unudureuge enudure boecoji, joku bai baireuge ere tuioku bai baido boecoji. 8Mare meri jiwuge pagi, pagodorogawo pai. Pare pabeagajejewudo pameartoraece, paiagudaece, pare pago aedo pabagai pawo paginorudodu rema. 9Pao ukare paenado boe ekorigodaeji, mare pawo paginorudo, Pagimejera Jesus Cristo koia. 1 Du ure tuiwodo pagai paeduwo pudabo, paedadu tabo iarema panudu tabo rabodu. 1 Du kodi icare tawudugugo pui, taro pemegado pui jekai, nono tarore marigudu. 1 cenogwamagudu nure ai, iwiemage, tawo okituware taiwuge, maragodure tagabo tuwo tagodu pemegado Pao aidu reoreuge ekurido. 1 Tameardu kurido ei emaragodae koia. Ero butuguwo tadoda. 1 Cenogwamagudu nure tai jamedu cewiemage, tagogituwado ro pemega bokwareugei, tugugukai puduiwuge emeardu awadudo pudui, tagerabraredo roiwakare pudabowugei, tabemegado boe eiamedu boe ji. 1 Tagaiwodo iaboe iaboe ekawo turo pegarewu kirimi ro pegare pudiwugei, mare tabewudo tawo taro pemegado pui, boe eiamedu boe ji jamedu. 1 Taegaredo tai boe jameduji. 1 Tagogwamagududo Pao ji boe jameduji. 1 Tamode tukutaido Pao ji boe jamedu boe keje. Oinore Pao aidure tarowo, Jesus Cristo tada. 1 Tagaba Aroe Pemegarewu okwado. 2 Tagaba profetadoge emagore jiboe redugodudo pudui. 2 Tagogado boe jamedu boeji, tagedu rakado tu boe pemegareuji. 2 Taedu jaedo boe pegarewu jamedu boe piji. 
2 Butugugodurewu Aroe Eimejera uwo tabemegado taiameduji. Tameardae, tagaroe, tagodu jetorogoduwo Pagimejera Jesus Cristo aregodumode du kae. 2 Makore tawogaiwu ro jetororewu rema, emare umode turo kororogodudo tai. 2 Cewiemage tagogwamagududo cenai jamedu. 2 Tagimadudo cewiemagei tagogwabidui ei dutabo. 2 Inogwamagudu nure tai Pagimejera ie tabo, awu bapera atugo kogadoduwo pawiemage eiamedu boe ewiegai. 2 Pagimejera Jesus Cristo o boe pemegarewu jetuwo tagabo. 

Boe eimadu. 1Paulo, mare Simão, Mare Timóteo, cenure awu bapera atugodo Tessalônica kejewu Igreja bogai, Pao Aroe Eimejera ie tabo, Pagimejera Jesus Cristo ie tabo. 2Pao Aroe Eimejera, Pagimejera Jesus Cristo eno boe pemegarewu, boe butugurewu muguwo tagabo. 3Cewiemage, cenure tukutaido Pao ji tu tu tagai. Du pemegare, ure turugadu, paga karega, tameartorae kodu nure tao kae tu tu je kodi, tameardu kurii puidu unure taodo jamedu. 4Oino cenojarore cei Pao o Igrejadoge etada, takare tawure taru taro pemegarewu piji dukoia, tameartorae koia, taedui boe etonai tai, tajebae tada dutabo. 5Awu inodure Paoi tugogadodu pemegado taidu awadudo, taeduwo Pao o boe pemegarewu kejedu bogai, du kodi boere tagogorido. 6Boe jokodu, ure turugadu Pao jekai, tuwo ure tagogoridowuge etogorido. 7Tagire tagogoridodure oino mare umode tawudugugo tai, cei jamedu, Pagimejera Jesus Cristo umode towadudo jiwu meriji. Emare umode turawuje baru piji to tupadoge ro rakareuge ebo. 8Aregodumode tumedui turugu rakarewu tada dutabo, tuwo tugogado jorduwakare Pao jiwugei, meartorukare Pagimejera Jesus o Bakaru jiwugei. 9Awuge boe pegamode ei jii je, jaegiri Pagimejera joku piji, ro rakarewu urugu piji. 1 Nowu meri keje Pagimejera aregodumode tuwo tugurido pemegareuge etada, meartorure jiwuge eiamedu erowo ta ji. Tagire tameartorure cere taerduwado jiboeji jamedu. 1 Cebagai awu inodu bogai dutabore cenogwamagudure tu tu tabaru tabo Paowo tado tarugadu tamaragodaeji, uwo tado tagaidure jiboe pemegareboedo turugadu, uwo tameartorure jiboe kodu pemegado jamedu. 1 Oinodu tabore Pagimejera Jesus Cristo akaru kuridodumode taiogi. Tagirema taguridodumode keje, Pao, Pagimejera Jesus Cristo o boe pemegarewu rekodaji. 

Pagimejera aregodumodedu. 1Pagimejera Jesus Cristo aregodumodedu jiboe, pamode pado pui apo jiboe, cenogwamagudu nure tai, cewiemage, 2Tagaba boedo tamorora amagadudo ia boe enuiao koia, iarema ia boe ewadaru koia, iarema ia boe egore ire atugodowu bapera koia, akoi Pagimejera o meri puredugodu iure duji. 3Iaboe iaboe ekawo tae to pui, paga karega, ia meartorureuge emode tumeartoru pijido boetoji, imedu pegarewu, umode boe ewogwadowu imedu umode tuguwo boetoji. 4Cewu onare paiwu, cewu onare Pao ie mugure kejewu jamedu boe jiwu, onare boere tubujodo Pao jiwu, tui tumugudo Pao muga keje Pao uwai tada, tui boe eerdudo pudui tumagai Pao reoredure. 5Tawia jetukare imagoi tai awu inoduji iragojei tagabo kimo dutabo? 6Icare taerduwa birigodure ure onare ceiwu iera gogudowuji, du umode tuguwo taregodumode jiwu meri keje tu je. 7Paga karega, boe pegarewu maragodu nure marigudu, tubagai ure tugera gogudowu okwamode du bogai tu je. 8Du kejere ro pegarewu jepadumode, mare Pagimejera Jesus umode inodu pegado togwamu dutabo, umode peagirido taregodumode tabowu turugu tabo. 9Awu boe pegarewu ui tuguo dutabo ro rakarewu jamedu boe umode tuguo apo jamedu, mare Aroe pegareuge eimejera ro rakarewu koia, dutabore umode boe ekuri pagado. 1 Awu turo pegarewu jamedu tabore umode ure tuwogwadowuge eto pui, ekare tuwabo jado boe jetororeuji du umode einorudo, kodi karega. 1 Du kodire Paore ia turo rakarewu maku etai emeartoruwo boe jokodukareboeji. 1 Du tabore emeartorukare boe jokodu jiwuge eiamedu boe, tojaroi turo pegarewu jiwuge, emode tuwogwado taobiji. 
Pao uwobe epagudumodukare. 1 Cegirema, cemeardu kurire jiwu cewiemage, ure turugadu cewo tukutaido Pao ji taigoia. Paga karega, jii boe paru piji Paore tugeragu tai tuwo to boe pemegarewu maku tagai, tudaroe Pemegarewu koia, tameartorure boe rikirewu jitu koia. 1 Du kodire makore tawogai cemagoi tai Bakaru Pemegarewu jitu koia, Pagimejera Jesus Cristo o boe pemegarewu makuduwo tagai du bogai. 1 Du kodire, iwiemage, tawure tugu, tagedu rakado cere taerduwado cewadaru tabo, iarema ceno bapera tabowu boe ero pemegareuji. 1 Pagimejera Jesus Cristo, mare meardu kurire paiwu ure pagaidu akedu bokwarewu maku pagaiwu Pao Aroe Eimejera, ewo tawabo jekaredo, ewo tawure tugu taro pemegarewu, tawadaru pemegarewu jamedu boeji. 

Boe emaragodae, boe enogwamagudae. 1Du kodi, cewiemage, tamagodo cebaru tabo, Pao bataruwo taodo, boewo tugeragu ji taidu tabo, tamagai tageragu jitu reore. 2Tamagodo ji pamorora amagadu kawo pai pegarewu ime epiji, paga karega, eiamedu karega emeartorure Pao ji kodi. 3Mare Pao pemegaguragare, umode tado tawure tugu, umode tugera braredo tai monoreboe piji. 4Tagima, cemeartorure tai Pao ie tabo, tarowo nono cemagoi tai du reore. 5Paowo tawabo kodu pemegado tameartoruwo pudui, tawo nono Cristo tugugui pudui du reore. 6Pagimejera Jesus Cristo ie tabo, cewiemage, cemagore tai tawo taiaedo iera kiarirewu ia pawiemage epiji, biapagakare cemagore puduiwuge epiji. 7Taerduware tarowo nono cero reore duji. Ceragojei tagabo dukeje cemugukare cegera kiari tabo. 8Cenogwage pagakare iaboe iaboe ekeji, mare cemaragodure meriji boecoji cemedugodu tabo, tamorora amagadu kawo cei du bogai. 9Ceroiwa bokwa jokodu karega ure kodi karega, mare tarowo nono cero magai du reore. 1 Oinore cemagore tai, ceragojei tagabo kimo dutabo: maragodukareboe ukare turugadu togwagewo jamedu. 1 Aró, kode! Cemeardure iera kiarireboe emedui tadoda duji, etaidukare tumaragoduwo, turo pegawo tu jire etaidure. 1 Awuge eire cemagore, cenogituware ei Pagimejera Jesus Cristo ie tabo, ewuduguwo pudui tumaragodaeji, enogwagewo tumaragodu tabowu tugeji. 1 Tagi cewiemage, tamedugodu kaba taro pemegareuji. 1 Iaboe emeartorumodukare cemagoi awu bapera atugo jituji ma, tagoebatodudo ei, tawiapaga kaba ei, epogurudoduwo du bogai. 1 Mare tabegawo ei du bogai karega, tagogituwado ei boe ego magai tuwiemage ei du reore. 1 Ore boe butugurewu cewu Pao uwo to boe butugurewu maku tagai boe jamedu keje, taro jamedu boe keje. 1 Ikimadui tagabodu, imi, Paulo, ikera tabore ire awu bapera atugodo tawogai. Oinore ire ikie bu tu tu je, ire atugodowu bapera jamedu boe keje. Ikera tabore ire atugodo. 1 Pagimejera Jesus Cristo o boe pemegarewu muguwo taiamedu boe apo. 

Bapera paru. 1Imi, Paulo, Jesus Cristo o apóstolo, ure paginorudowu Pao aidu koia, pabagare bogaiwu Pagimejera Jesus Cristo aidu koia. 2Inure awu bapera atugodo meartorurewu itonaregedu remawu Timóteo akae. Pao Aroe Eimejera mare Pagimejera Jesus Cristo eno boe pemegarewu, boe okudurewu, boe butugurewu muguwo akabo. 
Paga pagawu jorduwareuge. 3Imode awia jetu inagore ai itui Macedônia kae dukeje boeji. Aragojemode feso bakurirewu tada, akawo iaboe iaboe ia turoiware jiboe tuginoiwu kogado. 4Etogea kawo bakaru paga pagareuji, boe enogiegidae akedu bokwareuji. Nowu inodu kodukare Pao aidure jiboe rekodaji, mare boe ekorigoduwo pui jice woje du bogai tu je. 5Awu inagore aiboe boe enogudodae nure ema, boture boe ewabo jetororewu piji, boe emeardae pemegarewu piji, boe emeartoru rikirewu piji. 6Iage, tui tudaru awu inagoino dupiji, ere tumagu tuwadaru paga pagarewu ai. 7Etaidure tuwo tudo nono boe eroiagudu epage ereore, mare eerduwakare tumagore jiboeji, tuiore kejeboeji. 8Ceerduware boe eroiagudu pemegaie ure duji, mare boe eromode tumeardae jetororewu tabo dukeje. 9Boe eroiagudu todukare pemegareuge etai, mare pegareuge etai, meartorukareuge etai, meardae pegareuge etai, ukare tumagu Pao aiwuge etai, ure pemegareboe pegadowuge etai, ure tuje, tuo kiargodudowuge etai, ure boe ewidowuge etai. 1 Iera keadureuge etai, akaru pegareuge etai, ure tumedage epegadowuge etai, batararodureuge etai, ure togwa pegadowuge etai, onare bataru pemegarewu jiwuge eiamedu etai. 1 Oinore itonagodure jiwu Pao akaru kurirewu o Bakaru Pemegarewu akore. 
Pao o boe pemegarewu. 1 Inure tukutaido Pagimejera Jesus Cristo ji, ure idurudo, ure ido irugadu tumagoi iwogai tumaragodae kae duji. 1 Marigudu iwadaru pegare boe pemegareuji, itonare boe ji, irorerure ei, kodi karega. Mare okudure itabo, irore iorduwa bokwa tabo, imeartoru kai kimo dukoia. 1 Icare Pagimejera o boe pemegarewu kuri remawu nure ii, boe emeartorae tabo, Jesus Cristo okudae tabo. 1 Boe jokodurewu, boe etaidae reo Cristo aregodure awu moto kae tuwo ro pegareuge edo cinorudo, duwuge etada boetojiwure imi rema. 1 Okudu, oiagudu makudure inai ma, Jesus uwo togudu toiagudu awadudo inai boetoji ma, boe eerduwo ure tudo iiboeji, duma emeartoruwo ji jamedu, tuwo turemo boe eda pemegarewu akedu bokwareuto. 1 Pao ore boe jamedu boe jiwu, bi bokwarewu, paerdukare ji ui mito tu jedu, boewo akaru kurido, boe ewadaru jerebariwo apo jii je. Oino godu. 
Boe enogituwae. 1 Iioi profetadoge egoi aiboeji dukeje, imago nure ai, itonaregedu Timóteo adurudodu pemegado aioi boe pemegarewu keje dutabo. 1 Akedu rakado ameartoraeji, ameardae pemegareuji. Iage ere tuwogwado tui tumeartorae pijido dutabo. 2 Nowuge etada Himeneure, Alexandrere, duwugere ire emagu Aroe pegarewu ai ma, eerduwawo tukawo tuwadaru pegado boe pemegareuji. 

Boe enogwamaguduwo boe eiamedu aidu. 1Imagore tai boetoji du reo tagogwamagududo, tagogwa kurido, tamode tukutaido boe eiamedu boe eparu tabo. 2Boe eimejerage kurireuge eparu tabo, jeture boeiwuge eiamedu paru tabo ma, ceragoje pemegawo, cero cemago jetorowo, cenogwamagudu tabo, cero jetororewu tabo jii je. 3Oinodu pemegare ure paginorudowu Pao jekai, ure jekaredo. 4Aidure boe eiamedu boewo cinorudo, eerduwawo boe rikireuji. 5Paga karega, Paore mito tu je, makore Pao ji ime eparu tabowu ure mito tu je jamedu, dure imedu Jesus Cristo rema. 6Ure tumagu paiamedu boe morice. Oinore ure, oinore awadodure boe aregodui pudae dukeje. 7Imagore boe jokoduji, iwadararodukare, imire itonagodure iwo inodu kogado, iwo reko judeukare emawuge etae, iwo eerduwado ji, emeartoruwo ji boe jokoduji. 8Itaidure boe enogwamaguduwo boe jamedu boe keje, tui tugera awogado baruto dutabo, tubemega tabo, tubegakai pui dutabo, tugorigodukai pui dutabo. 
Boe enogituwadodae areme etaidu. 9Areme eiboe, itaidure aremewo towadudo tugudae aroia pemegai pudui dutabo, tojarokai tabo dutabo. Enoroekawo tao kororogodu rema, enoroekawo tuguie meriri ekurewu rema, enoroekawo aroia kurukururewu rema. 1 Mare enoroe remawu turo pemegarewu rema. Oinore ure meartorure Pao jiwu aremei. 1 Aredu biapagawo makore bataru jiwuji bi dugu dugu tabo, tumeartorui bataru jitu tabo 1 Itaidukare aredu okituwawo, ukawo tugo tumeardae tabo imedu kori, mare kiorogoduwo tumago bokwa tabo. 1 Adaore todure boetoji, Eva todure rekodaji. 1 Adao karega jekuri pagadodure boetoji, mare aredu jekuri pagadodure, du kodire ro pegare. 1 Mare umode tubemegado tui toredo dutabo, tojarokai pudui dutabo, tumeartoru tabo, togudu tabo, tubemega tabo. 

Pao bure jore bukejewuge emaragodae. 1Boe jokodu, aidure tuwo bispodo pudumiwu jemaru nure ia tumaragodae kurirewu pemegarewu bogai. 2Mare ure turugadu bispoji uwo turo jetorogodudo boe eegai, uwo tuwiredo mito tu je, okwage kuri kawo, kudu kuri kawo, ro jetorowo, uwo tugeragu tumedage etaregodui tuwai kaeduji, roiwawo tuwo boe eerduwado. 3Kudu kurimoduka, ro monogodumodukare boe ji, butugugodumode boe ji tuwudugugodu tabo, biapagamodukare iaboeji iaboeji. 4Jorduwamode tuietu pemegawo tuwaiji, umode tore emeartorudo tuwadaruji. 5Iaboe eerduwamodukare tuietuwo tuwaiji ma, kode, inoba jetumode Pao uwaiji? 6Meartorure maigodu Pao jiwu ukawo ema, boe jokodu kare kare, ocaromode pudui ma, butumode Aroe pegarewu i tuwogwadodu reore. 7Ure turugadu pawobekare emawuge emago pemegawo ji, ekawo tuwadaru rorerudo ji ma, butu kawo Aroe pegarewu meardae pegareuto. 
8Diaconodoge jamedu, ero jetorowo, ewadaru uwo mito tu je, etaidukawo tugudu kuriwo, etaidukawo tuwo awu moto kejewu toroe itodudo. 9Ewo tumeartorure jiwu bakaru pemegarewu jetu pemegado tumeardae pemegarewu tabo. 1 Emode tumaragodae paru tawuje du odai, boe enoebatodumode ei ma, boe eerduwo ro pemegareugeie ure emage rugadu duji. 1 Areme jamedu, ro pemegareugemode emage, emago pegamodukare tumedagei, emodukare tudo co boeji, epemegamode boe jameduji. 1 Diaconodoge jamedu, emode tuwiredo mito tu je, eerduwamode tuietuwo torei, tuwaiji. 1 Paga karega, ro pemegare tumaragodae jiwuge, boe enogwa jerebarimode ebo, emode tudurudo tumeartorui Cristo jituji. 
Bakaru pemegarewu kurirewu. 1 Ii awu bapera atugodo dutabo, ipagare itu mariguwo awogai. 1 Mare itumodukare kuri je dukeje, aerduware inoba aromode Pao uwai tada duji, du Pao jerewu o Igreja reno; kejere boe jokodurewu, boe rikirewu jore keje. 1 U! Awu bakaru pemegarewu kuricigorewu rugadu reno. Ure towadudo boe ekodu keje, ure tudo turugadu Aroe Pemegarewu koia, ure towadudo tupadoge eegai, kogadodure ao pegokareuge etai, awu moto kejewuge emeartorure ji, akaru kuridodure baru tada. 

Paore towujeboe jamedu boe pemegare. 1Aroe Pemegarewu mako awadure aregodumode boigoduwu boe kejeie iaboe emode tumeartorae pijido, tuwiapagai ure boe eto puiwu aroei, tuwiapagai Aroe pegarewu meardae jitu tabo. 2Ure turo tuwadaru pegarewu biadodudowu ime emode eekuri pagado, duwugere emeardae pega remawu nure. 3Etaidukare boewo tugera maku puai, etaidukare boe enogwagewo Paore towujewu boe ekeji. Paore awu boe eke towuje meartorureuge, jorduware boe rikirewu jiwuge enogwagewo ji taidu tabo, tumago jerebari tabo. 4Boe jokodu, Paore towujewu boe jamedu boe pemegare, boe ekiarimode jiboe bokwa, mare boe emode tugeragu ji tuwadaru jerebari tabo, tumago pemegai Pao jitu tabo. 5Paga karega, awu inodu pemegadodure Pao bataru koia, boe enogwamagudui Pao jitu koia. 
Timóteo maragodae. 6Amode amedage eerduwado awu inoduji ma, Pagimejera Jesus Cristo utugare pemegarewu umode aki, aioi ameartorure jiwu bataru pemegarewu keje, akodure rekodajiwu boe eerduwa pemegarewu koia. 7Mare bataru paga pagarewu pijido, aora bokwareuge ewadaru reno. 8Arokogado tu tu amagoi Pao jitu tabo. Boe ji turokogado tuwadae jitu boe karega ure ema, mare boe enogwamagudui Pao jitu pemegare boe jamedu boeji. Paga karega, makudumode boe etai awu moto keje, baru tadawu, boe pemegarewu meture tada. 9Boe rikirewu, ure turugadu boewo tugeragu jitu reo. 1 Paga karega, cemaragodure, boe okorire cei ma, cere cebagare bogaiboe bu Pao iera keje kodi. Dure boe eiamedu boe einorudo, mare ure meartorure puduiwuge einorudo boetoji. 1 Amode boe eroiagudodu, amode boe eerduwadodu reo. 1 Iaboe iaboe ekawo boe redugodudo ai iparedui aki du kodi. Ado nono iaboere boeji boe eiamedu eegai, awadaru keje, aro keje, akogudu aiagudu keje, ameartorae keje, aro kororogodurewu keje. 1 Apagamode itaregodumodedu bogai du tonaji, amagodo tu tu bapera atugo pemegareuji, akogituwado boe ji, amode boe eerduwado. 1 Awiagodukaba boe pemegarewu makudure akai dupiji, du makudure akai bataru pemegarewu tabo, meartorureuge eimejerage ei tugera bu awugeje dutabo. 1 Awiapagado awu inodu boeji, ae jodo keje akaidu jamedu tabo ma, boe eiamedu boe eerduwo akodui akodobiji aro pemegarewu tabo duji. 1 Aetudo ai, aetudo are boe eerduwado jiboeji, adurudo awu boe inoduji; aromode awu inodu jitu keje, amode akinorudo, amode biapagare awadaru jiwuge edo cinorudo jamedu. 

Boe enogituwadodu. 1Akaba amago okorido codurewu imeduji, mare amagodo ji amago magai ao jitu reore. Amagodo iparei amago magai awiemage ei du reore. 2Amagodo areme codureugei, amago magai acemage ei du reore, amagodo nogware kugurei amago magai awie areme ei du reore, aro jetororewu tabo, amago jetororewu tabo. 
Okoge bokwarewu areme. 3Awadaru jerebarido okoge bokwarewu remawu aremei. 4Ia okoge bokwarewu aredu oremode ma, iarema uwage pegamagemode ma, umode eerduwado ewo tuwobe ekurido, ewo maku tuje ai, tuo ai, ere maku marigudu pudaiwu jipagi, paga karega, awu inodu pemegare Pao jekai. 5Okoge bokwarewu remawu aredu, mugure tuginoi awu moto kejedu, pagamode Pao bogai, okwamagudumode Pao ji meriji boecoji. 6Mare jekarerewu, aidurewu aredu bire marigudu tuie kimo dutabo. 7Edo tuwiabutudo awu inodu keje, ewo turo pemegado. 8Iaboe eetumodukare tuwobei, jeture pudabowugei ma, enure tumeartorae pegado, epega kodure meartorukareuge epega kori. 9Aredu ukoge bokwareudo, o joru kodure 60 koriwudo, ukogere mito tu jewudo, emare tu je remagudumode ukoge bokwarewu remawu areme etada. 1 Duwudo ro pemegareudo, boe ewadru jerebarire apowudo, ure tore eerduwa jetorogodureudo, ro pemegare tu tu boe etaregodui tuwai kaewudo, dure ema. 1 Kodure maiwu ukoge bokwarewu areme, emodukare turemo awu inoduto. Paga karega, emeardaemode tuwo tugogedo pugeje ma, ewiapagamodukare Cristo ji pugeje. 1 Nono ewiapagamodukare nowu tumaragodae boetojiwuji pugeje. 1 Du tabo ma, emaragodae bokware, eture ba okwaji, emagomode tumagomodukare jiboeji, tui boe ekorigo pui, tui boe erugo pui. 1 Du kodi icare itaidure ukoge bokwareuge ekodui maidu ewo tugogedo pugeje, ewo tore ewodudo, eetu pemegawo tuwaiji ma, boe enogituwakawo ei. 1 Iagere tuwogwado marigudu, ekodure Aroe pegarewu rekodajidu kodi. 1 Ia aredu ukoge bokwareudo uwobemode ia meartorure Pao jiwu ma, awu jetumode ji upope jokodu kawo Pao uwai keje, duma awu Pao uwai jetu pemegawo ukoge bokwarewu remawu aremei. 
Makudumode Pao bure jore kejewuge etaiboe. 1 Pao bure jore kejewuge ero pemegai tumaragodae jidu, mori makudumode pobe etai. Makore Pao o bakaru jiwuge, ure boe eerduwadowuge, awugere ekodumode boetoji. 1 Paga karega, Pao o bapera atugo akore akaba tapira ja gogudo ui boe a rawuje dukeje. Ia boe keje akore jamedu maragodurewu umaragodae mori makudumode ai. 1 Awiapaga kaba boe emago pegai Pao bure jore kejewuge eiduji, ameardu rumode iaboe ei pobedu cedu eiabiji, iarema, ei pobe ma jewu metula bokware eiabiji duji. 2 Ro pegareuge, amagomode ei, akogituwamode ei boe eegai ma, emedage epagudugoduwo jamedu, ero kawo ino. 2 Imago nure ai Pao jekai, Jesus Cristo jekai, tupadoge eegai, arowo ino ameardae jetororewu tabo. Akaba iage ekurido, iage ewiegado, mare edo nono pureore. 2 Akaba akera bu iaboe iaboe etao keje paga tu je ma, akawo atugu iage ero ego pegareuto. Aedorogodudo ai. 2 Awu inodu otobiji akudu kaba poboce tu je, mare akududo ia parera kuruce akuriji, ameardu awadukare ai du kodi. 2 Boe ere boe pa ia boe ero pegareuji, boe ji tugogado ei duotodai, ia boe ero pegarewu boe ere boe pa ji nowu boe ji tugogado ei durekodaji. 2 Du reorere ia boe ero pemegarewu ure towadudo kuri je, iagerema boe ekare boe pa ei boetoji, mare biadodumodukare jii je. 

Boe etugarege eiboe. 1Boe etugarege eiamedu boe, tawadaru jerebarido tagimejerage ebo, boe eredugodukawo Pao ieji, Pao o Bakaru Pemegareuji. 2Tagaba meartorure Pao jiwu tagimejerage eredugodudo, tamanamagere emage kodi, ere tudurudo turo pemegawo tai. Du jire amode eerduwado, du oinodu tabore amode boe enogituwado. 3Iaboe umode boe eerduwado ia bataru tuginoiwuji tumeartorukai Pagimejera Jesus Cristo bataru pemegareuji, boe eerduwa jetororeuji ma, 4imedu joku bokwarewu nure ema, jorduwa bokwarewu nure ema, mako paga paga nure, ure boe ekorigo pui tuwadaru tabo. Nowu inodu koiare boe ekorire pui, boe erugodure pui, boe emago pegare pui, boe etugu paga pagare pui. 5Meardae pegarewu nure ema, jorduwakare boe jokoduji. Meardaere boe emeartoraeie umode enoe kuricigodo. 6Boe jokodu boe emeartorurae ure boe enoe kuricigodo, mare ure tuiegaredo pudui ure turugadu pudaiboejiwu ai tu je. 7Paga karega, pagaregodure awu moto kae boe bokwa tabo, pawogwamode piji boe bokwa tabo jamedu. 8Pagemode, pagudaemode ma, paegaremode awu inoduji tu je. 9Aidure toroe kuricigowowuge ewudumode turo pegareuto Aroe pegarewu meardae rekodaji, ewudumode tumeardae paga pagarewu ro pegarewu makareuto, dure ure tumugudo ime ewugeje jewoduioto, ewogwado du bogai. 1 Paga karega, boe pegarewu jamedu boe parure diiero rema. Ia ime, nowu diiero ui tumorido ei du kodi, ere tuiaedo tumeartorae piji, icare ekiarigodae kuricigorewu buture ewugeje. 
Boe ji tudurudo tumeartorae jidu. 1 Akirema, Pao o imedu, arego awu inodu piji, akogeado boe jetororeuji, boe emeartoraeji, boe enogudui puapo duji, boe ewudugui pudui duji. 1 Adurudo ameartorae jiwu amaragodaeji, akeragu boe einorudodaeji, du bogaire Pao makore awogai, ai ameartorae kogado ia boe makareuge eegai. 1 Inogituwamode ai, ure boe eiamedu boe jedowu Pao jekai, ure tuwadaru maku Pôncio Pilatos jekaiwu Pagimejera Jesus Cristo jekai: 1 Awo akedu rakado awu aroiaguduji aro pemegarewu tabo, aro pegakarewu tabo jii Pagimejera Jesus Cristo umode towadudo du kae. 1 Boe aregodui pudae dukeje umode boe eimejerage eimejera mito tu jiwu awadudo. 1 Ema mito tu je bimodukarewu rema, mugure boe etaregodumodukare kaewu, boe eerdukare jiwu, boe eerdumodukare jiwu urugurebo tada. Emare kurire, emare ro rakare jii je. Oino godu. 
Oroe kurireuge eroiagudu. 1 Akogituwado awu moto kejewu oroe kurireugei, enojarokawo pudui, ekawo tubagado turoiwa bokware jiwu toroe bogai, mare epagawo Pao bogai, du ure boe jamedu boe makudu kurido pagai, paegarewo ji. 1 Amagodo ei erowo turo pemegareuji, ero pemegareuwo enoroe kurirewu rema, eedori kawo toroe keje, ewo toroe maku taidu tabo. 1 Ewo tugera pemegado ia toroe pemegareuji tudogi, ewo cinorudo nowu turo oino du kodi. 
Bapera ao. 2 Timóteo, akedu rakado ameartoraeji. Awadaru paga pagarewu, boe ewadaru paga pagarewu pijido, boe emagoi tuiorduwa paga pagarewu tabodu pijido. 2 Iage ekodui nowu inodu rekodajidu, ere tuwarigu tumeartorae piji. Pao o boe pemegarewu muguwo tagabo. 

Bapera paru. 1Imi, Paulo, Jesus Cristo o apóstolo, Pao aidu reore, ireadoduwo boe etai makudumode etaiwu Pagimejera Jesus Cristo o boe pemegareuji, 2inure awu bapera atugodo imeardu kurire jiwu itonaregedu Timóteo awogai. Aregodure Pao pijiwu, Pagimejera Jesus Cristo pijiwu boe pemegarewu boe okudurewu, boe butugurewu muguwo akabo. 3Inure tukutaido Pao ji, du aire imaragodure iwabo pemega tabo iogamage eroiaguduji, iwiabutui jii je awugeje, inogwamagudui Pao ji meriji boecoji dutabo. 4Iwiabutui aeku kuru keje dukeje, itaidure iorduwo ai, iegarewo rugadu. 5Iwiabuture cewu ameartorae boe jokodu remawu keje. Ace pega Loide, ace Eunice emeartorure boetoji akododai, mare iorduware rugadu ameartorui emeartoru reore. 
Boe ekawo tubogurudo Pao o Bakaru Pemegareuji. 6Du kodire inogituware ai awo atugu ato Pao ure maku akaiwu to boe pemegareuji, ii ikera bu awugeje dutabo. 7Paga karega, Pao ukare pagudurewu aroe maku pagai, mare ure aroe ro rakarewu, meardu kurirewu, jorduwa rakarewu maku pagai. 8Du kodi icare, apoguru kaba amagoi Pagimejera akaru jituji, apoguru kaba ii imedui awu baicorewu tada duji. Mare adurudo acebaeji idurumagai icebae jiture, bakaru pemegarewu koia, Paoi adurudo dukoia. 9Pao ure paginorudo, makore pawogai pudae, mare paro pemegarewu dukoia karega, mare taidu rekodaji, makudure pagai boe otojiwu Jesus Cristo o boe pemegarewu koia. 1 Awu boe pemegarewu ure towadudo, ure paginorudowu Jesus Cristo ui towadodu dukeje. Ure tumorido boe ewiji, dukejere ure boe ewi bokwareboe urugu awadudo to Bakaru Pemegarewu koia. 1 Imire itonagodure awu Bakaru Pemegareuji, iwo kogado, iwo reko judeukare emawuge etai, iwo eerduwado ji. 1 Awu inodu koiare boe okorire oino ii, mare ipogurukare, iorduware ioguduba kejeba ire ikijoru bu, iorduwa birigodure roiwamode tuwo ire maku pudaiboe padu pemegado nowu meri kae. 1 Akedu rakado ire aroiaguduji, imago pemegare aiboeji, ameartorui Jesus Cristo ji, ameardu kurii ji dutabo. 1 Akedu rakado Pao o boe pemegareuji, akijoru padui mugure padodawu Aroe Pemegarewu ro raka keje. 1 Aerduware Asia kejewuge eiamedu boe ei tuiaedo ipiji. Figelo, Hermgenes emedure etada jamedu. 1 Pao okudu oiaguduwo Onésimo uwobei, du ure imeardu awadudo ii tu tu je, ukare tubogurudo awu meriri iku kogui ikera paru gajejewuji. 1 Dure karega, aregodui Roma kae dukeje, jemarure iwogai togea tabo, jordure ii. 1 Pao okudu oiaguduwo apo nowu meriji. Akire aerduwa pemegare ui tugera braredo pai feso keje duji. 

Onare maragodure Pao jiwuge eiboe. 1Du kodi, aki itonaregedu, amode Jesus Cristo o boe pemegarewu kurido atoda. 2Ameardure iiabiji makareuge eegaiboe amode maku jetororewu ime etai, ewo iage eerduwado ji. 3Adurudo itabo pajebaeji, awo nono Jesus Cristo o tugobaigare pemega reore. 4Ia Pao o tugobaigare rokare doi doi je awu moto keje boeji, aidumode tuwo makore tuwogaiwu jekaredo dukeje. 5Jamedu boadure boe ewoadure kejewu boe eegaiwu, boadukai nono boe ewoadumode du reore ma, boe emodukare aogejewu tugu aoto. 6Jamedu o boepa cewu, maragodumode tuwo tugeragu to boepa pijiboeji. 7Aerduwa pemegado inagoino jiboeji. Pao umode aerduwamode jiboe jamedu boe maku akai. 8Awiabutudo Pagimejera Jesus Cristo keje: boture Davi uwobe epiji, jewodure bireuge epiji. Awu inodure ino Bakaru Pemegarewu rema. 9Bukejere ikera ra paru kogudodure, iwure ra paru kogudodure ia ro pegarewu reore. Mare boe emodukare Pao o bataru bure ra paru kogudo. 1 Du kodire ire icebaedo boe jamedu boece, Pao makore ewogaiwuge eparu tabo, ewo cinorudo jamedu, etaregoduwo boe pemegarewu akedu bokwarewu kae, Jesus Cristo koia. 1 Boe rikirewu reo pawimode apo ma, paemode apo jamedu. 1 Pamode padurudo paeduwo apo ma, paemode apo rugadu. 1 Mare pamode paerduwa bokwado ji ma, umode tuiordwa bokwado pai jamedu. Pawudumode mare ema butumodukare, umodukare tuiorduwa bokwado tuwadaruji. 1 Ewiabutudo awu inodu boe keje, akogituwado ei Pao ie tabo, ewo tuiaedo turugodui tuwadaru tabo dupiji, du pemegakare ei, mare tuwo biapagare jiwuge epegado du bogai tu je. 1 Adurudo ai. Ado nono ia imedu ro pemegarewu, ia maragodurewu pogurumode ceboe bokwa du reore, ia ure bataru jetororewu kogadowu imedu pemegarewu reore, Pao jekai. 1 Boe ewadaru biororewu paga pagarewu pijido. Nowu inodu, boe epegadodu bogaiboe reno. 1 Awu akoinowuge ewadaru ure boe ekodu kowuje, ure boe ekodu kowujewu boe ekogodae reore. 1 Himeneu, Fileto, emedure nowuge etada. Duwugere tuiaedo boe rikirewu piji, tumagoi boe eewoduie marigudu, duwugere iaboe edo tuiaedo tumeartorae piji. 1 Mare Pao uwai paru reoreboe ure tuku je, kruca padure keje awu bataru tabo Pao jorduware togei , awu bataru tabo pugeje makore Pao ie jiboe jamedu boe emode tudaru pegareboe piji . 2 Ruwobo meriri ekurewu cedu, meriri kigadure cedu mito tu je karega meture ia bai kurirewu tada, mare ruwobo ira cedu, rotu cedu meture tada jamedu. Iage boe emaragodae kurirewu epa nure emage, iage boe emaragodae biegarewu epa nure emage. 2 Du kodi icare ure tuiedorodo nowu ewadaru pijiwu ure tudo nono awu ruwobo mori kurirewu reore, pemegamode, umode turugadu ore pudumiwuce, boe ero pemegarewu jamedu epa nure ema. 2 Aiaedo ipare ero pegarewu piji, aemarudo boe ero jetororewu bogai, boe emeartorae bogai, boe enogudu bogai, aemarudo awudugugoduwo okwamagudure Pao ji tuwabo pemegarewu tabowuge ei du bogai. 2 Awiapaga kaba boe ewadaru biororewu paga pagarewu bogai, unure boe erugo pui tu rugadu. 2 Ukare turugadu ia Pao utugare ji okiwo boe ji tuwadaru tabo. Dure karega, umode tubemegado boe eiamedu boe ji, roiwamode tuwo boe eerduwado, umode tuwudugugo boe etokii pudui dukeje. 2 Butugu tabore umode onare puduiwuge ekodu jetorodo, tubaga tabo Pao umode edo tubemegado, umode eerduwado boe jokoduji du bogai. 2 Tubaga tabo emode tudaru Aroe pegarewu re ekogudo tabowu bukigu piji, ure erodo nono taidu pegareuji dupiji, dukeje emode tugirimi tumeardae pemegarewu kae, du bogai. 

Pao o bapera atugo pemegarewu ure boe emeartorae kuno. 1Mare ameardae tugu inoduto meri boi kejewuge boe pegamode boe ji. 2Ime eedorimode boe jamedu keje tu pudai, etogeamode boeji tu pudai, ewadaru ca ca mode, enojaromode pudui, emago pegamode boe ji, emeartorumodukare tujeji, tuoji, ewiagodumode boe ero pemegarewu piji, ero pegamode. 3Eerdu kiogamodukare boe ji, ero kiogamodukare boe ji, batararodureuge, poguru bokwareuge, emode boe enogorido, epegamode boe pemegareuji. 4Umode boe eto puiboemode emage, boeco jomode eekuto tojaro koia, etaidumodukare Pao ji, mare etaidumode turo tago pegarewu boeji tu rugadu. 5Emode tudo nono pemegareboe reore, mare emode tuiorduwa bokwado umode tudurudo boeji. Aiaedo awu ure oinoboeji. 6Ia emage ere turemo boe ewaito, ere areme erego pudabo turo pegarewu jamedu tabo, taidae pegarewu jamedu tabo. 7Duwugere etogeare tuiorduwawo du bogai, mare etaregodu etaregodukare tuiorduwawo boe rikireuji. 8Ure nono Janes mare Jambres etonare Moisés ji du reore, du reorere nowuge emeardae pegare, emeartoru pegare, dutabore etonare boe rikireuji jamedu. 9Mare etumodukare todo biji, nowu emeardae pegarewu ro pegarewu umode towadudo boe eiamedu boe eegai, umagai cewu ure pobewuge ereoredu. 1 Akirema are adurudo akodu pureduwo ii, ire boe eerduwado jiboe keje, iro iwadaru keje, imeardaere irowo dukeje, imeartorae keje, inogudui iiagudui boe ebo dukeje, ii idurudo iwo iwure tugu dukeje, 1 Boe etonai, icebai joi iwugeje Antioquia keje, Icônio keje, Listra keje dukeje. Oinore icebaere itogorido. Mare Paore ikinorudo awu inodu jamedu boe piji. 1 Oinore boemode aidure tumeartoruwo Jesus Cristo jiwogei, boe etonamode ei. 1 Mare ime ro pegareuge, ro biadodureuge, ure boe eku to puiwuge, emode tao tugudu remawudo boe pegareuto, emode boe eeku to pui pugeje, boe emode eeku to pui jamedu. 1 Mare aki, awure tugu aerduware jiboe jameduto, ameartorure jiboeto. Aerduware ioguduba pijiba makudure akai. 1 Aerduware bapera atugo pemegareuji akodui mai du abo, umode aerduwa maku akai du umode arego akinorudodu kae, ameartorui Jesus Cristo jitu koia. 1 Bapera atugo pemegarewu jamedu boe, Pao koiare ure boedo atugodo. Pemegare tuwo boe eerduwado, tuwo boe edo boe pa, tuwo boe epemegado, tuwo boe eedorodo. 1 Du tabowo meartorure Pao o bataru jiwu imedu, okeamodukare iaboe iaboe bogai, ure tudo turugadu turo pemegarewu bogai. 

Boe eerduwadodumodedu. 1Pao jekai, umode tugogado jereuge, bireuge eiwu Jesus Cristo jekai, ui towadudo dukoia, o boe pemegarewu koia, inogwamagudu nure ai: 2Pao o bataru kogado, akao tugu ji, boe etaidui, iarema boe etaiduka dukeje, akogituwado boe ji, amagodo boe jokodu kaduji, amagodo ei mare butugu tabo, akaba akogwa ra ai eerduwado dupiji. 3Paga karega, boe aregodumode dukejere ime edurumodukare ure boe einorudowu Bakaru Pemegareuji. Ewia aidumode tumearduwo maiwu bakaru tuginoiwuji, emode tugeragu ure boe eerduwadowu makareugei pudai, taidu pegarewu reore. 4Ewiapagamodukare bakaru rikireuji emode tuwarigu bakaru paga pagarewu kai. 5Akirema ameardu awadudo ai jii je. Adurudo acebaeji. Ado nono ure Bakaru Pemegarewu kogadowu reore. Amagu amaragodae kai. 
Paulo upagai tuwi bogaidu. 6Imirema, ire irugadu iwo imagu, boe puredugodu nure itumode du bogai. 7Imaragodu pemegare imaragodaeji, ire itawara akedudo, ikedu rakare imeartoraeji. 8Awu inodure okware tu inai mori jetororewu makuduwo inai, du ure tugogadodu pemegarewu Pagimejera umode maku inai nowu meri keje. Mare inai tu je karega, upagare taidu tabo aregodumodedu bogaiwuge etai jamedu. 
Bapera ao. 9Adurudo atuwo iwogai kuri je. 1 Paga karega, Demas ure tugera ra ipiji taidu koia awu moto kejeboeji, uture Tessalônica moto kae. Crescente uture Galácia kae, Tito uture Dalmácia kae. 1 Lucas mito tu je rakojere itabo. Akeragu Marcos ji, arego mato, pemegaguragare imaragodaeji kodi. 1 Ire Títico utudo feso bakurireuto. 1 Amode ikudawu aroia opore itabowu arego mato, atui mato dukeje, padure Carpo uwai keje, baperadoge jamedu, mare bapera boarewu remawu etarego mato jamedu. 1 Alexandre, cewu meriri epa, ro pega kuricigore ii. Pagimejera umode inodu morido ai ro morice. 1 Aki jamedu, aiaedo ji jamedu, ona kuricigore pawadaru jitu koia. 1 Iaboe iaboe eetukare ii imagoi iwugeje brae eimejerage eegai boetoji dukeje. Eiamedu boe ere tuiaedo ipiji. Pao ukawo ero oinodu morido. 1 Pao jeture ii, ure idurudo, du kodire Bakaru Pemegarewu kogadodu awadure iiabiji, ao pegokareuge emeardure ji jamedu. Ire ikinorudo barogo pegarewu ja piji. 1 Pagimejera umode ikinorudo boe pegarewu jamedu boe piji, umode to boe pemegarewu maku inai baru tadawu tumuga keje. Boemode akaru kurido jii je boe jameduji. Oino godu. 1 Akimadudo Prisca ji, Aquila ji, Oniséforo uwobei inai. 2 Erasto mugure Corinto keje. Ire Trófimo mugudo Mileto keje, kogodure kodi. 2 Akedo ai atuwo mato biaku otodai. Eubulo, Lino, Prudente, Claudia, pawiemage eiamedu boe eimadure awogai. 2 Pagimejera muguwo akaroe apo, Pao o boe pemegarewu muguwo taiamedu boe apo. 

Bapera atugo paru. 1Pao utugare imi, Paulo, Jesus Cristo ure irojai, iwo boe emeartorae reko Paore tugeragu pudaiwuge etai, iwo eerduwado boe rikireuji ma, emeardu kuriwo Pao ji, 2Epagawo boe ewi bokwarewu kodiboe bogai, makudumode etai boe towujedumodedu otodai, batararodae bokwarewu Pao koia. 3Icai boe aregodui pudae dukeje, ure paginorudowu Paore tuwadaru awadudo, tui ido awadudo dutabo. 4Icare ire awu bapera atugodo meartorurewu itonaregedu remawu Tito awogai. Pao Aroe Eimejera, ure paginorudowu Jesus Cristo eno boe pemegarewu, boe butugurewu muguwo akabo. 5Ire amugudo Creta moto keje awo boe jamedu boe padu pemegado pui du bogai, awo Pao burejoiage eedudo tu tu bakurireuge eiamedu boe keje. 6Ire aroiagudu reorere, Pao burejoiage eiamedu boe emode tudo nono iaboere boeji, ekera makudui puaidu umode mito tu je, etore emeartoruwo Pao ji, duwugere boe ego kawo epegaie, emeartoru bokwaie. 7Paga karega, bispore jeture Pao uwaiji, du kodire umode tudo nono iaboere boeji, ocaromodukare pudui, boekorimodukare ji, kudu kurimodukare, okeamodukare boeji. 8Mare umode tugera upodo aregodure tu tu tuwai kae boe ji, meardu kurimode boe ji, jordu rakamode turo kao, ro jetorogododumode, okwamagudumode tu tu Pao ji. 9Iedu rakamode Pao bataruji tui kogado boe ji dukeje ma, okituwa pemegawo boe ji, tuiorduwawo inoba tagomode mako pegare bataru pemegarewu jiwuge ewadaru jipagi. 
 Creta kejewuge ero pegarewu. 1 Paga karega, boe jamedu boe keje, judeudoge remawuge makareuge emeartoru bokware, emago ierikare, ere boe eekuri pagado. 1 Duwuge ure turugadu boewo eia mi, ere boe etuwobe eko boe pegareuto kodi, tui boe eerduwado boe emodukare boe eerduwado jiboeji, etagemo paga nure nowu inodu tabowo toroe kuricigowo du bogaire ero oino. 1 Ia emage ure nono profetaie ure pudumidu akore creta kejewuge ewadararodae barika, barege pegareuge nure emage, enogwage kuricigo, ekera kiari barika. 1 Nowu akoino jiboe boe jokodu jire akoino. Kode, akogituwado ei awadaru raka tabo, ekedu rakawo tumeartoru pemegarewu jitu bogai. 1 Ewiapagakawo judeudoge eno bakaru paga pagareuji, ewiapagakawo ure tudaru boe rikirewu pijiwuge ewadaruji. 1 Uwabo pemegareugere, boe jamedu boe pemegare ei jamedu, mare meartoru bokwarewu ro pegarewu ime etai, boe pemegarewu bokwa, emeardae pegare, ewabo tadaboe jamedu boe pegare jamedu. 1 Emeardaere tuiorduwai Pao jituji, mare turo pegarewu tabo, ere tuiordwa bokwado ji. Boe ekiarae nure emage, emeartoru bokwa, eroiwakare ia turo pemegarewu bogai. 

Meartorureuge ei turoiagudu. 1Aki, amagodo boe eerduwa jetororeuji. 2Kuridoge ero ewadaru jetorogoduwo, ewo tudo nono iaboere boeji, ekawo tudo co boeji, eduruwo tumeartoraeji, togudu tabo, tuwudugu tabo. 3Areme kuridoge jamedu, emode tudo nono iaboere boeji boe eegai, emago pega kawo, ero ewadaru jetorogoduwo, enogituwa pemegawo boe ji. 4Awu inodu tabo emode areme nogware eerduwado tumeardu kuriwo tugogei, torei. 5Eerdu rakawo turo kao, ero pemegawo tugogei, eetu pemegawo tuwaiji, epemegaguragawo, du ma Pao o bataru perododu kawo. 6Akogituwado iparei jamedu, ewudugugoduwo pudui. 7Akire amode boe eerdudo aro awadaru jetoroji, ai boe eerduwa pemegado, ai ado nono iaboere boeji. 8Boe emago pega kawo amagore jiboeji, duma, onare paiwuge egoiwa kawo tumago pegawo pai. 9Amagodo boe etugaregei, emeartoruwo tugimejerage ewadaruji, ewo eegaredo, ekawo ewadaru perodudo. 1 Ekawo eekuri pagado, mare boe jamedu boe tabo epowo ebo, nowu inodu tabo ewadaru jerebariwo ure paginorudowu Pao bataruji. 
Pao o boe pemegarewu ro. 1 Pao o boe pemegarewu ure towadudo tuwo boe eiamedu boe einorudo. 1 Ure paerduwado paro pega kawo, pawo pagagemore jiboe pegarewu pijido, paedorogodui pai dutabo, pagogwamagudui Pao ji dutabo. 1 Pabaga tabo pagagemore bogaiwu ure paginorudowu Aroe Eimejera kurirewu Jesus Cristo umode towadudo turugu tabodu bogai. 1 Ure tumagu pawugeje tuwo paginorudo boe pegarewu jamedu boe piji, tuwo ia boedo pemegado pudai, togewo emege, etogeawo tuwo turo pemegado. 1 Nowu inodu jire amode boe eerduwado, akogituwamode boe ji. Amagomode amago raka tabo. Iaboe iaboe ekawo awarigodudo ai. 
Meartorureuge eroiagudu. 1Ewiajetuwo emeartoruwo tugimejerage ewadaruji, edo tudo turugadu turo pemegarewu jamedu boeji. 2Emago pega kawo iaboe ji iaboe ji, erugodu kawo pui, ero butuguwo, ero pemegawo boe eiamedu boe ji. 3Cegi jamedu ia kodiboe keje, cedaora bokware, boekori barikare cei, cewogware boeto jice woje, ceerdae, cemeardae jamedu boe ure tumugudo cewugeje, ceedure boe pegarewu jamedu boe tada, cegorii tabo, boe kodu kagirire cei, cegodu kagirire pui. 4Mare ia meri keje, Pao ure paginorudowu aregodure, ure togudu toiagudu, tumeardu kurii boeidu awadudo. 5Ure paginorudo, ure pawodudo pugeje pagao pego tabo, Aroe Pemegarewu ure boe maiwudodu tabo, tu tumeardu kuri koia pai, mare paro pemegarewu jetororewu dukoia karega. 6Paore awu Aroe Pemegarewu maku pagai tuiedori bokwa tabo, ure paginorudowu Jesus Cristo koia. 7Du kodi icare ure paedorodo to boe pemegarewu koia, ure paenado pawimodukare jokodu kae, pabagai tuwogai dutabo. 8Awu bakaru pemegare, ure turugadu boe emeartoruwo ji. Du kodi icare itaidure awo apewudo ai tabo, duma, meartorure Pao jiwuge ewo turo pemegarewu ko tao kae. Awu boe oinodu pemegare, ure turugadu boe ji. 9Mare awiapaga kaba boe emago paga pagareugei, awiapaga kaba boe enogiegidae padui pumekeje duji, boe enogwa korii pudui duji, boe ekorigodui pui boe eroiagudu koia duji. Nowu inodu boe paga pagawu nure ema. 1 Cewu ure boe ewarigu pubijiwu imedu, amagodo ji pobe tu je, dukeje udo tuiaedo. 1 Paga karega, aerduware nowu rore oinowu ure tubegajagudo, ukare tugera ra turo pegarewu piji, dukoia unure tuwariu boeto taobiji. 
Bapera ao. 1 Imode Artemas, iarema Tíquico utudo akae, dukeje atu marigudo iwogai Nicápolis bakurirewu kae. Paga karega, ipadure ikajeje imuguwo toro biaku butu tabo. 1 Awia tugu awo akerabraredo boe eroiagudu epa Zena ji, Apolo ji jamedu, iaboe iaboe okwa kawo etai awaraji. 1 Akedo ai awo pawobe edo turo pemegado, ewo etogeare bogaiboe ko jao, eedu paga kawo. 1 Jeture itabowuge eiamedu boe eimadure awogai. Aki jamedu akimadudo nowu meardu kurire pai tumertoru koiawuge ebo. Pao o boe pemegarewu muguwo taiamedu boe apo. 

1Imi, Paulo, imedui baicorewu tada Jesus Cristo bukeje, iwie Timóteo jamedu, cemeardu kurire jiwu, ierabrarere ceiwu Filemon awogai, 2Paduie Apia bogai, pamaragodure apowu Arquipo bogai, Pao uwobe ei tudo pui awai kejedu bogai jamedu. 3Pao Aroe Eimejera, Pagimejera Jesus Cristo eno boe pemegarewu boe butugurewu muguwo tagabo. 4Iwiabuture awugeje imagoi Pao ji dutabo, ire tukutaido ji jii je. 5Paga karega, imeardure ameartoraeji, ameardu kurii Pagimejera Jesus Cristo jituji, meartorure jiwuge eiamedu jituji. 6Inogwamagudu nure Pao ji uwo ameartoraedo turugadu tuwo ado boe pa pagoroe jamedu boe ore Cristo rema. 7Iegare kuricigore nowu akogudui boe ebo dukoia, paga karega, aki iwie, aigoia are pemegareuge ewabo butugugo kodi. 8Iroiware iwo arodo aromode jiboeji, Jesus Cristo koia. 9Mare itaidu pemegare inogwamaguduwo ai akoguduwo aiaguduwo tu je, imi Paulo, ipegagodui imidu tabo, imedui baicorewu tada dutabo. 1 Inogwamagudu nure ai awu ire itonaregedudo baicorewu tadawu itonaregedu Onesimo paru tabo. 1 Marigudu boe karega ure ema akai, macare oino boe kurirewu nure ema akai inai jamedu. 1 Imode utudo awogai pugeje nono iwaboie ure emadu kodiwore. 1 Itaiduia muguwo itabo taiwowo ii akarobi baicorewu tada bakaru pemegarewu paru tabo. 1 Mare imago kai ai dutabo, itaidukare irowo ia iro, duma aro pemegai iidu ukawo nono itaidu reore, mare akaidu reore. 1 Boe jokodu ure turodo oino apiji ia kodiboe kodi mare makuduwo akai pugeje jii je du bogai. 1 Mare atugarei ema dutabo pugeje karega, mare pawie ema dutabo. Imeardu kurire jiwu iwie nure ema, ameardu kurire jiwu awie remawu umode, mare boe ji pudumi dukoia tu je karega, mare ema remawu meartorure Pagimejera Jesus Cristo jitu koia. 1 Amanamode imi pameartoru koia ma, akeragu ji amagai amode akeragu ii du reore. 1 Marigudu ro pegare ai ma, iarema ukare iaboe morido akai ma, bu iwugeje. 1 Imi, Paulo, inure awu bapera atugodo ikera tabo rugadu, imire imode morido akai, mare itaidukare awia jetuwo akie amode amorido inai duji. 2 Iwie, itaidure awo awu iegareae maku inai, Pagimejera koia. Iwabo ro rakado Pagimejera keje. 2 Imeartorure oinoie aromode duji, aromode nowu kori jamedu, du kodire ire bapera atugodo awu inoduji awogai. 2 Nowu inodu boe tabo, tamode ia ipa pemegado, paga karega, ipagamode imaguduwo tagai pugeje, tamagoi iparu tabo dukoia. 2 Epafras, mugure itabowu baicorewu tada Jesus Cristo koiadu, imadure tawogai. 2 Marcos, Aristarco, Demas, Lucas, duwugere tugera braredo ii, eimadure tawogai jamedu. 2 Pagimejera Jesus Cristo o boe pemegarewu jetuwo tagaroe tabo. 

Boe paru. 1Marigudu Pao Aroe Eimejera mako makore paomagei profetadoge eiabiji, turo tabo, tuwadaru tabo. 2Oino maigodu makore pai Tonaregedu ja piji. Paore boe jamedu boe maku ai, ure awu moto towuje ai. 
Cristo kodure tupadoge ekori. 3Pao urugu jeragudu nure Tonaregeduce. Pao ure towadudo Tonaregedu keje. Onaregedu iedure Paore toboe jamedu boeji tuwadaru rakarewu koia. Emare, tui boe ero pegarewu okwado dukeje, ure tumugudo Pao kana pemegarewu jaogwai, toro baru oto mito dukeje. 4Mugure tupadoge ewugajeje, ie mugure ewugajeje du reore. 5Ca! Kakoduwu tupadoge eiba Pao akore itonaregedu nure aki, awuji ire itonaregedudo aki? Ia boe keje akore uomode imi, Itonaregedumode ema . 6Ia pugeje, tui Tonaregedu arego moto kae dukeje, akore Pao o tupadoge eiamedu boe emode tubujodo ji . 7Paci woje: akoi tupadogei dukeje akore ure bakuru rakareugedo to tupadogece, ure jorugodudodudo tudugaregece . 8Mare akoi Tonaregedu jitudu keje akore aroe Eimejera, amuga rakojemode jii je, akedumodukare, aeture boe ji boe jetororewu tabo. 9Ameardu kurire boe jetororeuji, akodu kagirie boe ero pegareuji, du kodire, Pagimejera, ako Aroe Eimejerare kidoguru jekarerewu maedo aiogi amedage ekori. 1 Ia pugeje akore aki, Pagimejera, are moto towuje boe otorigi roguji, akera tabore are baru towuje. 1 Emage ewogwamode, akirema aragojemode. Eiamedu boe epegagodumode ia aroia pegagodu magadu reore. 1 Akire amode etududo boe magai upore pudabowu aroia tududodu reore, tududodumode rugadu. Akire amode nono areore jii je, ako joru akedumodukare... 1 Kakoduwuba tupadoge eiba akore ia boe keje amugudo ikana pemegarewu jaogwai jii imode onare aiwuge ewu awure kuda du kae? 1 Tupadoge eiamedu, aroedogere emage, duwuge ure etu etudo ewo tugerabraredo jeonare boe pemegarewu jiwugei. 

Boe enogituwae. 1Du kodire, umode turugadu pai pawiapaga birigoduwo Pao o bakaruji, boe jokodu kare kare, pamode paiaedo o boe pemegarewu piji duji. 2Paga karega, Pao o tupadoge emagore jiboe Paore boe jokodudo ema, mare meartorukare ewadaru jiwuge eiamedu boe, mori pegarewu makudumode etai. 3Pagi pamode awu bakaru pemegarewu oinodu barigu ma, inoba boemode pai? Ica! Awu Bakaru Pemegarewu kogadodure Pao jabiji boetoji dukeje, meardure jiwuge ere boe jokodudo ema. 4Paore tuiodo awuge ewadaru keje, turo awadurewu tabo, turo rakarewu tabo, turo tuginoiwu tabo, tudaroe Pemegarewu o boe pemegarewu tabodu ure maku boe etai taidu reore. 
Cristore tuwiegado. 5Cemagore jiwu aregodumodewu moto mugudodumodukare tupadoge ero kuda jamedu. 6Ia bapera atugo joi awu inodu kejewu reo kaboba imedu rema, kaboba imedu onaregedu rema atuwo ae? 7Are udo tuwiegado tupadoge ekuda ia boe keje biega tu je, dukejere are ie kurido, are akaru kurido. 8Are boe jamedu boe bu bure kuda. (Sl 8, 5). Aró, kode, ure boe jamedu bu bure kuda ma, iaboe iaboe mugu bokwamodukare ro kuda. Mare oino paerdukare roga boe jamedu boe mugui ro kuda duji. 9Mare cewu Jesus, mugudodure tupadoge ekuda biegatu je du, paerdure mugui tuguri, turugu tada, tujebae koia, tuwidodu koia. Paga karega, bire ime eiamedu boe etai, Pao o boe pemegarewu koia. 1 Ca! Pao Aroe Eimejera, cewu boe eiamedu boere aiwu, koiare boe eimadu boere, aidure tuwo tore makareuge erego baru pemegareuto, uwo ure boe eiamedu boe einorudowu pemega jokodudo tujebae koia. 1 Paga karega, ure boe epemegadowu mare pemegadodureuge eiamedu boe ere mito tu je. Du kodire Jesus pagudukare tagoi tuwiemageie ure emage. 1 Akore imode akie awadudo iwiemage ewiegai, boe etoiadoda iragodumode akagaru pemegareuji... 1 Ia pugeje akore imire imode imeartorudo ji. Ia boe keje pugeje akore imireo, Paore maku inaiwu itore ebo . 1 Umagai boe etore ekodu eku ure pureore, du reorere ema jamedu kodure ereore, tuwo ure boe ewogwadowu Aroe pegarewu ro bokwado tuwi tabo. 1 Tuwo pagudure tuwimodedu jiwuge edo cinorudo. 1 Mare ukare tugera raido tupadoge etai, mare ure tugera raido Abraão ore etai. 1 Du kodire ure tudo nono tuwiemage ereore boe jamedu boe keje, tuwo Pao uwobe eimejera okudurewu ro pemegareudo pudumi Pao jekai, tuwo tuwobe ero pegarewu morido. 1 Boe jokodu, ure turokogado tujebae jamedu boeji, du kodire roiware tuwo tugera braredo mugure tujebae tadawugei. 

Cristo kodure Moisés kori. 1Du kodire, iwiemage pemegareuge, Pao makore tawogai taduwo boe pemegarewu kae, tameardae tugu ure pameartoru maku pagaiwu Jesus ji. 2Ema meartorure ure turojaiwu Pao bataruji. Moisés jamedu meartorure ji, tuwobe eiamedu apo. 3Mare kodure Moisés kori, ure bai towujewu kodu magai ture towujewu bai kori du reore. 4Paga karega, iaboe eigoiare ere baidoge etowuje tu tu je. Ica, ure boe eiamedu boe etowujewu Pao rema. 5Moisés pemegare, meartorure Pao ji, jore Pao bataru keje, Pao utugarei pudumi dukoia, tuwobe eiamedu tabo. 6Cristorema, jeture tuwobei Pao Onaregedui pudumi dutabo. Awu uwobe nure pagi, pai padurudo jii je pagedu rakawo pameartorure jiboeji, pagojaroi pabagare bogaiboeji. 
Boewo tumeardu awadudo pudui tukawo tuiaedo Pao piji. 7Du kodire Aroe Pemegarewu akore tameardumode Pao akoi tawiegai awuji ma. 8Tagaba tawabo rakado, tamagai boekorido ii boe makodurewu tada du reore, cewu Aroe pegarewu re tuiagu tawarigu boeto dukeje. 9Nonore taomagere turokogado ii, eerdure iro rakareuji jorure 40 du tonaji, kodi karega. 1 Du kodire ikorigodure nowu boe ji, icare inagore ewogware boeto tuwabo tada jii je, eerduwakare itaidure jibeji. 1 Du kodire inagore oino ikorigodu tabo boro, emodukare turemo ire itamudo tadaboeto... 1 Du kodire, iwiemage, ia tagi, ia tagi tagaba tameartorae okwado tui Pao jerewu pijido dutabo. 1 Mare tagogituwado pui meri jameduji tu tu je, boe egoi.
Awuji, awuji oino du tonaji ma, ia tagi ia tagi tagawo tawabo rakado taro pegarewu koia. 1 Paga karega, pamedure Cristo tada, mare pai pagedu rakado boetojiwu pameartoraeji jii boe oto kae dutabo. 1 Ica, boe emagore pai tameardumode makoji awuji ma, tagaba tawabo rakado, tamagai cewu tai boekorido ii dukeje du reore. 1 Iogudubamageba ere Pagimejera korigo tumeardui mako jitu keje? Cewu ure tudawuje Egito piji Moisés apo boe eiamedu boe karega? 1 Iogudubamage eiba Pao korigodure jorui 40 cedu tonaji? Korigodukare cewu ure tuwure tugu togiwugei? Duwugere ewudure tuwi tabo boe makodurewu tada. 1 Iogudubamage eiba akore emodukae turemo ture tamudo tadaboeto? Cewu ure tuwure tugu togiwuge ei karega? 1 Boe jokodu, ekare turemo to, tumeartoru bokwa kodi. 

Pao ui meartorureuge etamudodu. 1Pameardu awaduwo pai, boe jokodu kare kare Pao umode ia pabijido pamode pagamudo dupiji, akore pamoduie paremo to, kodi karega. 2Paga karega, awu Bakaru Maiwu Pemegarewu aregodure pagai, etai jamedu. Mare ukare turugadu ei emeartoru bokwa kodi. 3Pagirema, pameartorumode ji ma, parumode paremo pamode pagamudo kejeboeto. Pao akore ikorigodu keje inagore emodukare turemo ire itamudo tadaboeto. Ca! Pao maragodae akedure tui boe jamedu boe to du akedu keje. 4Paga karega, bapera atugo akore oino Meri butui ikera awubodure pobe taci ikera awubowuto dukejere Paore tamudo tumaragodae jamedu boeji . 5Du kodi icare Pao akore emodukare turemo ire itamudo tadaboeto. 6Du kodi icare iage emode turemo to, mare cewu jeonare jiwu boetojiwuge ekare turemo to, tumeartoru bokwa koia. 7Du kodire Paore ia eonare jiwu merido turugadu etai, ia awuji pugeje, tagoi Davi jabiji tago magai jao du reore awuji, tameardumode makoji dukeje, tagaba tawabo rakado. 8Mare Josué umode edo tamudo ma, makomodukare ia meriji pugeje. 9Du kodire Pao uwobe umode tamudo ia sabadore jiwu meriji kimo. 1 Ure turemo awu boe etamudodu towu, unure tamudo tumaragodae piji Pao magai tamudo tumaragodae pijidu reore. 1 Du kodi icare pamode akedo pai pawo paremo awu pamode pagamudo tadaboeto, boe jokodu kare kare pawudu kawo pameartoru bokwato, emeartoru bokwa reore. 1 Paga karega, Pao o bataru jere, ro rakare, remodu magai toriga rairewu ore puibijidu reore, umode turemo pagoduto jii pagaroeto, jii para joi pudoduto, jii para aeregato, ure tugogado pameardaeji, pawabo meardaeji. 1 Iaboe iaboe okwakare joku kai. Boe jamedu boe biri kedore, awadodure umode tugogado paiwu jekai. 
Pago Pao Burejoia Kurirewu Cristo rema. 1 Du kodi icare ia pago Pao burejoia kurireure, ure turemo baru towu, dure Pao Onaregedu Jesus rema. Du kodire pawo pagedu rakado pameartoraeji. 1 Paga karega, emare roiwa bokwakare toguduwo tuiaguduwo pagabo pagogodae keje. Paci oino, kodure pagodure jiboeji, mare ro pegarewu bokware. 1 Du kodi icare, pawo paburedo Pao o boe pemegarewu muga kae, uwo togududo pagabo, uwo tugera braredo pai, iaboe puredumode pai dukeje. 

1Boe jokodu Pao burejoiage eiamedu boe etawujedure boe epiji, emugududodure boe etai, tumagowo Pao ji boe eparu tabo, tuwo tomea maku boe ero pegarewu morice. 2Eerduware toguduwo, toiaguduwo jorduwa bokwareuge ebo, emage jamedu ero raka jokodukare jamedu kodi. 3Du kodire emode mori maku turo pegarewu paru tabo, boe ero pegarewu paru tabo. 4Iaboe iaboe emodukare tugeragu awu emaragodaeji taobiji pudai; makudumode tu Pao makore bogaiwuge etai, makudui Aarão ai du reore. 5Du reorere Cristo ukare tugeragu awu inodu kurireuji pudai taobiji, mare makudure ai, makore oino jiwu koia. Itonaregedu nure aki, awuji ire itonaregedudo aki 6Tago magai ji jaodu reore Pao burejoia nure aki jii je, Melquisedec bataru rekodaji. 7Mugui awu moto keje kimo dutabo, Cristore ure togwa kurido, okwamagudure Pao ji tumago rakaguraga tabo, toragudu tabo, roiware tuwo inorudo tuwi pijiwuji, biapagare ji, pemegare kodi. 8Emare Pao Onaregedu rema, mare jorduware tumeartoruwo, tujebae tabo. 9Boe aregodui pudai dukeje, ure boe einorudodaedo pudumi meartorure bataru jiwuge eiamedu boe etai. 1 Paga karega, Pao akoe tuwurejoiaie ure ema, Melquisedec bataru rekodaji. 
Pao o bataru ure nono boe ekere. 1 Cemagomode jiboe kuricigo kimore, kodi karega, durure tawo boe pa ji, tameardae rakare taerduwawo ji kodi. 1 Marigudu tamode tamedage eerduwado kodi karega, mare boe erumode taerduwado Pao o bataru paruji kimo, tare tado nono okwagirimode jiboere kimo, takare nono okwagemode rakareboe jiboere. 1 Aro! Okwagiri kimorewu, roiwakare tuiorduwawo bakaru ema remawuji, kodure mai kimo kodi. 1 Mare imegodudoge enogwagere rakareboeji, eerduware kakoduwuba pemegare, kakoduwuba pegare kodi. 

Boe ji tugera ra tumeartorae pijidu. 1Pagagomodukare Jesus Cristo o bakaru paruji, pamagowo boe ema remawuji. Pamagomodukare boe ji tubemegado boeji, boe ji turo pegarewu pijido boeji, boe emeartorui Pao jiboeji. 2Boe ji tao pegododu boeji, boe eimejerage ei tugera bu boe etao keje boeji, bireuge eewodumode boeji, Paoi tugogado boe ji boeji. 3Ia boe keje, Pao aidumode dukeje pamagomode awu inodu jamedu boeji. 4Mare paga karega, cewu urugudodure mariguduwuge, cewu ure togwa pagado baru tadawu boe pemegarewu jiwuge, Aroe Pemegarewu o boe pemegarewu makudure etaiwuge. 5Ure togwa pagado Pao o bataru betu jiwuge, iera padure aregodumodewu moto oroe kurirewu kejewuge, du inodu tabo ewudure, 6awuge emodukare tudugu tudo tubemegagoduwo tuwo tuiedorodo du bogai. Mare paga karega, ere Pao Onaregedu bu cruz keje, ere boe redugodudo ji boe eegai pugeje. 7Bubutu kuricigore kejewu moto, ure boe botu pemegado o boepare pudumiwu aiwu, jire Paore togwa pemegado ji. 8Mare boe pega boe boture piji, botoguru boture pijiwu moto, boe puredugodure ji boe emago pegawo ji, boemode kowu. 
Abração Meartorae. 9Imeardu kurire jiwuge tagi, cemagore oino tai, mare cemeardae pemegare tai tamode tabemegado duji. 1 Pao jetorokare jiboe bokwa tuwiagoduwo taro pemegarewu piji, tai taiagududo boe ji ie tabo, tai tagera braredo pemegareugei marigudu, tai tagera braredo ei kimo dupiji. 1 Cedaidure tu jedu reo: taiameduwo tabewudo tawo tagedu rakado tameartoraeji jii boe oto kae. 1 Takawo tamearudae kiarido taerduwai boe pemegarewu jituji, mare tarowo nono cewu jeonare boe pemegarewu jiwuge tumeartoru koia, tui tuwure tugu dukoia du reore. 1 Pao makore Abraão ji tumoduie boe pemegarewu maku ai dukeje, ia kodure moto kejeboe koriboe bokware tuwo togwa kurido keje, du kodire ure togwa kurido tuwugeje. 1 Akore boe jokodu imode boe pemegado ai, imode botumode akaiwuge emagaguragado (Gn 2, s). 1 Icare Abraão upagare bogai tuwudugugodu tabo, dukoiare boe pemegarewu makudure ai. 1 Ime ere boe enogwa tugu ia kurire tugoriwu ie tabo, du inodu tabo ere turugodure puidu kado. 1 Du kodire, Pao aidui tuwo tore eerduwa pemegado tumagore jiboe boe riki boe rugaduie, ure togwa kurido keje. 1 Awu turo akedu bokwarewu tabore ure tukado tuwadaru kirimi, du kodire cenure cemeardu awadudo du kuricigodo, cere ceiodo awu pamode pageragu pabagare bogaiboe jitu dukeje. 1 Awu pabagare bogaidu, panure pagedu rakado ji ui nono âncora (meriri motudurewu oto mekirewu) ui turemo Pao uwai tadawu aroia boarewu kori du reore. 2 Jesus ure turemo to pagododai, tui nono Pao burejoia kurirewu bi bokowarewu, Melquisedec bataru rekodaji. 

Melquisedec ure nono Cristo reoredu. 1Melquisedec, Salém bakurirewu tadawuge eimejera kurirewu nure ema, Pao burejoia pemegarewu rema, dure kodure Abraão togi, ui tumorido brae eimejerage ei durekodaji, icare ure togwamu ji. 2Icare Abraãore ture tugeragu jiboe jamedu boe, ia kobo makai. Ie rekodajire, emare brae eimejera kurirewu nure ema. Emare Salém kejewuge eimejera kurireure ema jamedu, dure oino boe Eimejera butugurewu. 3Uo bokwa, uce bokwa, uwobe bokwa, o joru butu bokwa, ure nono Pao Onaregedu reore, Pao burejoia nure ema jii je. 4Ca! Taerdudo Kuri remawure ema, paedaga Abraão ure tugeragu jiwu toroe mori kurirewu kobo boe makai jamedu kodi. 5Ia pugeje, cewu Pao burejoia Levi ore, Pao burejoiai pudumi dukeje, etonagodure tuwo tugeragu tuwiemage enoroe kobo boeji, duwugere Abraão ore emage jamedu ereore. 6Mare woe ia boe tuginoiwu ure tugeragu Abraão oe koboji, ure togwamu nowu oe pemegarewu makudumode aiwuji. 7Aro! Kurireboere umode togwamu biegareboeji, dure ure turugadu. 8Ia pugeje: woe, ure tugeragu boe enoe kobo jiwu Levitadoge, bimodeboere emage; tororema, cewu boe makudure aiwu, boe egore jeie. 9Ca! Ia pugeje ure tugeragu boe enoe kobo jiwu Levi, ure toe kobo maku jamedu, Abraão koia. 1 Paga karega, botumodedu otodai, Melquisedec uture uo togi, tuwo tugeragu oe kobo boeji, tuwo tugwamu ji. 1 Aró kode, boe epemegadoboe aregodukare Levi ore emaragodae koia, kejere boe eroiagudu jore kodi karega. Umode ino ma, kodiba ia Pao o burejoia Melquisedec bataru rekodaji umode, Abraão bataru rekodajiwu pugeje? 1 Du kodi icare Pao burejoiage emode tuginoi ma, boe eroiagudu umode tuginoi jamedu. 1 Boe jokodu, cewu awu bataru jore kejewu imedu, ia boe etuwobe tuginoiwu nure ema, duwuge eonakare tumaragoduwo altar keje. 1 Ica, Pagimejera boture Judá uwobe epiji, awuge Moisés makokare Pao burejoiamode emage duji. 1 Jamedu, awu ia Pao burejoia ure towadudo Melquisedec reorewu. 1 Mugudodukare imei boe eroiagudu koia, mare aregodure tuwimodedukare dupiji. 1 Paga karega, bapera atugododure oino Pao burejoia nure aki, Melquisedec bataru rekodaji 1 Du kodi icare boe eroiagudu codurewu okware, ro rakakare kodi, ukare turugadu iaboeji iaboeji. 1 Paga karega, boe eroiagudu ukare boe erego tuwo tubemegado du bogai, mare ure nono boe parure pameartorui Pao jiture turugadu. 2 Ia Pao burejoiage emugudodure Pao ukai togwamu ei dutabo, awurema aregodure Paoi togwamu ji dutabo. 2 Paore togwamu ji tagoi paore tuwadaru maku, umodukare tuwadarudo tugirimi, akore iwure joia nure aki jii je. 2 Awu Jesus Cristo jore kejewu boe eroiagudu maiwu kodure nowu boe eroiagudu boetojiwu kori. 2 Ia pugeje, jaowu Pao burejoiage etaregodu rumode puarobi, tumagaguraga tabo, boe ewogwadodu umodukare eragoje raido kodi. 2 Awurema jere jii je, du kodire maragodae akedu bokwamode jii je. 2 Du kodire roiware tuwo kodure pudabowu Pao aewuge einorudodu pemegado, jere jii je tumagowu eparu tabo kodi. 2 Emare umode turugadu paiwu Pao burejoia rema, pemegarewu nure ema, ia ro pegarewu bokwa, metukare ro pegareuge etada, rutududodure baru oto kori. 2 Ukare nono ia Pao burejoiage ereore, duwugere mori maku meri jameduji turo pegarewu morice, tuwobe ero pegarewu morice. Ure awu mori maku mito tu je jii je, tui tumagu dutabo. 2 Boe eroiagudu ure Pao burejoiagedo tu ime ro rakareugei, mare Pao bataru, aregodure boe eroiagudu rekodajidu, ure Onaregedu awadudo, du pemegare jii je rugadu. 

Pao uwai maiwu kodui codurewu koridu. 1Cemagore jiboe remawu reo ceno Pao burejoia kurireure dure mugure Pao kurirewu kana pemegarewu jaogwai baru tada. 2Maragodure todure Pao iera tabowu, mare ime ekera tabo karegawu Pao uwai tada, aroe eiogwaio remawu tada. 3Pao burejoiage eiamedu boe eonare tuwo akiró maku, tuwo mori maku. Du kodire ure turugadu iaboe jetuwo ebo tuwo maku. 4Mare Jesus mugumode awu moto keje ma, Pao burejoiamodukare ema rakudu. Paga karega, Pao burejoiagere awu moto keje marigudu tuwo akiró maku boe eroiagudu reore. 5Awugere ero puredure baru tadaboeji, ero ure nono baru tadawu boetugu reore tu je. Ure nono Pao akore Moisesji, umode Pao oiogwaio mugudo duotodai. Akore akaiwodo, boe jamedu boe towuje nono boere aerdudo ji tori aogeje du reore. 
Aliança maiwu kodui codurewu koridu. 6Cristo maragodae kodure ia Pao burejoiage emaragodae kori, maragodure ia aliança kodui codurewu aliança koriwuji du kodi. Awu aliança maiwu kejere Pao o bataru ema remawu jore keje. 7Paga karega, boetojiwu pemega remawu umode ma, boemodukare ia mugudo mugato, kodi karega. 8Boe jokodu, Pao okituware boe ji awu tuwadaru tabo, akore ica, meri aregodumode imode aliança maiwu to Israel uwobe ebo, Judá uwobe ebo. 9Mare umodukare nono ire towuje etuomage ebowu, ire ikeragu ekeraji iwo etawuje Egito pijidu kejewu meri du reore karega. Ekedu rakakare ire towuje ebowu aliançaji, du kodi icare, iwiapaga jokodukare ei pugeje. 1 Mare.
Aliança maiwu, imode towuje Israel uwobe ebo nowu meri rekodajiwu reo imode ii boe eroiagudu bu etaroe keje, imode atugodo ewabo tada. Eno Aroe Eimejeramode imi, iwobemode emage. 1 Iaboe iaboe emodukare tuwie jorduwado pugeje tagoi aerduwado Pagimejera ji oino. Eiamedu boe eerduwamode ji kodi: biegarewu, kurirewu jamedu. 1 Iwudugugodumode ei ero peareuji, iwiapuredumodukare ero pegarewu boeji pugeje (Jer 3, -). 1 Pao akore ia aliança maiwuji ma, dutabore ure boetojiwu aliança codudo. Marigudure emaboe, codure emaboe puredugodure tuwogwawo. 

Cristoi tuiwododu ro raka remawu. 1Boetojiwu.
Aliança o boe eroiagudure, uwaire jamedu, boewo Pao ie kurido tada awu moto keje. 2Nowu bai ure nono aroia bairewu, iere Pao uwai pemegarewu, Pao uwai boetojiwu nure ema. Paru kejere jorugu pa mugure, akirowu amirewu mugure kejewu ira mugure. 3Aroia onare jiwu kujei boe egore Pao uwai pemegarewu remawu, oino ji, mugure. 4Du tadare ia meriri ekurewu altar mugure, roreboe pemegarewu pa. Aliança ja ira mugure tada jamedu: meriri ekurewu opore jamedu tabo. Tadare ia meriri ekurewu ira mugure du tadare maná meture, Aarão o iwara meture, dure oku boture; tori boareuge aliança tabowuge emedure tada jamedu. 5Nowu ira bukejere tupadoge kurireuge eedure, duwugere ere tugana tugudo ia baku meriri mugui aogejedu joki. Mare ukare turugadu pamago birigoduwo awu inodu boe jameduji. 6Pao burejoiage ere turemo tu tu je boetojiwu baito, tuwo tugera pemegado tumaragodaeji. 7Mare kujeiwu baitore Pao burejoiage eimejera ure turemo mito tu je joru butu keje, ure boe ku reko pudabo tuwo maku turo pegarewu paru tabo, boe ero pegarewu paru tabo. 8Oinodu tabore Pao Utaroe Pemegarewu ure boe edo boe pa, Pao uwai remawu kaewu awara awadukare kimoroga, nowu boetojiwu Pao uwai mugui kimo dutabo. 9Awu inodu ure nono ia kodiboe rema, dutabore boere boe pa, awu boe enoe mea, mori, roiwakare tuwo ro oinodu utaroe jetorodo. 1 Duwure boe enogwage, boe ekudu, boe etaimodu makarewu, ia awu moto kejewu boe eroia, du pemegare, mare ia pemega kodure koriwu towujedodumodedu otodai tu je. 1 Mare Cristo aregodure tui nono Pao burejoia ema remawui pudumi dutabo, jeonare aregodumodewu boe pemegareuji, ure turemo ia Pao uwai remawuto du todukare ime ekera tabo, awu moto kejeboe karega. 1 Ukare carneirodoge eku, tapiradoge eku reko pudabo, mare tugu remawu tabo ure turemo Pao uwaito mito tu je, tui ia paginorudae akedu bokwarewu aru pagai. 1 Ovelhadoge eku, tapiradoge eku, tapira maiwu urugudu, du barigudure boe etao joki umode boe pemegado boe etai ma, 1 Boe jokodu remawu, ure tumagu Pao ai tui nono mori pemegarewu, Aroe Pemegarewu bi bokwarewu koiawu Cristo ku umode pagaroe pemega remawudo, umode paginorudo paro pegarewu piji, duma, pamaragodu pemegawo Pao jerewu ai. 
Aliança maiwu krucadodui boe eku tabodu. 1 Kodire emare jeonare aliança maiwu jiboeji. Du tabore ure boe ero pegarewu todui aliança codurewu tonajidu morido tuwi tabo, duma pemegareuge ewo tugeragu makudumode etaiwu boe pemegarewu akedu bokwareuji. 1 Paga karega, testamento umode dukeje, umode turugadu ure towujewu biwo, awu testamento uwo turugadu du bogai. 1 Ia testamento umode turugadu ure towujewu bire durekodaji tu rugadu; ure towujewu bikare du tonaji, testamento ukare turugadu. 1 Mare jamedu testamento boetojiwu todukare boe eku bokwa tabo. 1 Paga karega, Moisesre, Paoi boe eroiagudu awadudo boe eiamedu boe etodui puidu jekai dukeje, ure tugeragu tapiradoge, ovelhadoge, makudure Pao aiwuge ekuji, ure tugeragu poboji, ure tugeragu ovelhadoge ewu kujagureuji, ure tugeragu pobo barigudu epaji, ure pobo, boe eku, ure barigu bapera joki, boe emugui nonodu joki. 2 Tagoi oino dutabo paore towuje tagabowu aliança kodiwu boe ku reo . 2 Ure reko Pao o bataru meture tadawu ira joki, boe emaragodure Pao uwai tadawu taboboe jamedu boe joki. 2 Dure, judeudoge eroiagudu rekodaji, boe jamedu boe pemegadodure boe ku tabo. Iaboe iaboe epemegadodukare boe ku redodu bokwa tabo. 2 Kodi icare, baru tadaboe kodiboe emode tubemegado inodu tabo ma, umode turugadu baru tadawu remaboe ewo tubemegado mori kodui tugori dutabo. 2 Cristo ukare turemo ia towujedure ime ekera tabowu Pao uwaito, ure nono Pao uwai reoreboeto, mare ure turemo baru remawuto, tuwo towadudo Pao jekai pabaru tabodu bogai. 2 Ukare turemo tuwo tumagudu maedo, tui nono baire eimejerai turemo Pao uwaito jorui mito tu tu je, tuwo boe ku maku du bogai, du reore karega. 2 Umode ino ma, ucebae makaguramode boe oto piji mato. Mare oino ure towadudo mito tu je boe oto akedu keje tuwo boe ero pegarewu okwado tuwi tabo. 2 Boe jokodu, ime ewimode mito tu je, dukejere Pao umode tugogado ei. 2 Du reorere Cristo ure tumagu mito tu je, tuwo boe makareuge ero pegarewu okwado. Jepadumode pugeje, mare boe ero pegarewu koia karega, mare tuwo boe pemegarewu arego upagare tuwogaiwuge etai. 

Testamento maiwu tugu nure tu codureuce. 1Judeudoge eroiagudu, aregodumodewu boe pemegarewu tugu nure ema tu je. Boe jokodu remawu karega ure ema, ukare turugadu tuwo uture joru butu jameduji tu tu tugeroia kaewuge epemegado. 2Umodukare ino ma, ure nowu barege eku maku Pao aiwuge emode tubemegado tabo ma, ero pegarewu akedu keje umodukare turugadu ewo maku pugeje. 3Paci oino, nowu barege eku makudui dukoiare, ere tuwiabutudo turo pegarewu keje joru jameduji. 4Paga karega, nowu tapiradoge eku, ovelhadoge eku, ukare boe ero pegarewu okwado rugadu. 5Du kodire Pagimejera, tui turemo awu mototo dukeje akore akaidukare boe bitodureboe makuduwo akai duji, mare are ikodu towuje inai. 6Akiarire boe ero pegarewu paru tabowu bitodureboeji. 7Du kodire icare inagore ica, Ioga, imireo, irowo nono akaidu reore . 8Boetoji akore akiarire, akare tugeragu akaidu tabo bitodureboeji, makudureboeji, boe ero pegarewu paru tabowu bitodureboeji. Awu inodure boe eroiagudu rekodajiwu barege ewi rema. 9Du keje akore Imireo, irowo nono akaidu reore. Du tabore ure boe ero mariguduwu okwado tuwo boe ero maiwu paru towuje. 1 Awu Pao aidu koiare pabemegagodure mito tu je jii je, Jesus Cristo ui tumagu pabaru tabo dukoia. 1 Judeudoge ewaire emaragodure tu tu tumaragodaeji tui roiwakare tuwo boe ero pegarewu okwadowu bitodureboe maku tu tu je. 1 Cristorema, ure bitodureboe maku mito tu je boe ero pegarewu morice, dukejere ure tumugudo Pao ukana pemegarewu jaogwai. 1 Du kodire upagare onare puduiwuge ewuduwo tuwure kuda du bogai. 1 Awu tui tumagu mito tu je dutabore ure, ure tubemegadowuge epemega remawudo. 1 Awu inodu keje, Aroe Pemegarewu jore keje tagoi: 1 Imode towuje nowu meri keje ebowu aliança reo. Oinore Pagimejera akore imode ii boe eroiagudu bu ewabo keje, imode tugu emeardaeto. 1 Iwiabutumodukare ero pegarewu jamedu boe keje pugeje (Jer 3, 3). 1 Aró, kode, boe ero pegarewu bokware dukeje, okeamodukare mori bogai pugeje. 
Boe enogituwai boe ekedu rakawo tumeartorae jidu. 1 Du kodi icare, iwiemage, pamertorure pamode paremo akedu boekwarewu Pao uwaito Jesus ku koia duji. 2 Ure awara maiwu jerewu jado pagai aroia boarewu kajeje, du aroiare kodu rema. 2 Ica, Pao burejoia kurireure cenai, Paore rakojedo tuwai keje ma, 2 paduwo ae, pawo paburedo ji pawabo jetororewu tabo, pameartoru rikirewu tabo, pagaroe kigadui paro pegarewu piji dutabo, pawiri kabidui pobo jokurewu tabo dutabo. 2 Pagedu rakawo pabagare bogaiboeji. Paga karega, akore tumoduie boe pemegarewu makuwu, kodure tuwadaru rekodaji. 2 Pawo pagado pu roji, du tabowo icare pameardu awaduwo pui, paro pemegai pui dutabo. 2 Pakawo pagera ra pai pado pui dupiji, iaboe ero reore, mare pagogituwawo pui, taerdure boe puredugodui nowu meri kurirewu kae duji. 
Boe ji tumeartorae pijidodu mori pegarewu. 2 Paerduware boe ema remawuji, pare pageragu ji, dukeje pamode paiaedo piji pagaora rekodaji ma, iaboe iaboe jetumodukare tuwo awu paro pegarewu okwado. 2 Pabagarumode Paoi tugogado pai pegajagurewu tabodu bogai, pabagamode joru umode meartorukareuge ekowuje du bogai tu rugadu. 2 Iaboe ero pegamode Moisés o boe eroiaguduji, awu inodu boe jokodumode ema iaboe ei pobedu iarema pobe ma jewu metuia bokwaredu bataru koia ma, bimode boe etoiagudu bokwai apo dutabo. 2 Aró, kode, inoba umode ure tuwure jodo Pao Onaregedu kejewuji? Inoba umode, umode ure tubemegado tabowu aliança maiwu jiwu ku pegadowuji? Inoba umode, umode boe pemegarewu aregodure pijiwu Aroe Pemegarewu okoridowuji? 3 Ica, paerduware akore oinowuji imire ieonare imoridodumodeduji, imode imorido rugadu . Ia pugeje, bapera atugo akore Pagimejera umode tugogado tuwobei (Sl 1.). 3 Boe pega jokodureure boe ewudui Pao iera kejedu rema. 
Boe ji tubewudo pudui tubemega tabodu mori. 3 Tawiabutudo boere taiboe jawu meri keje, tare tabemegadodu rekodaji, tajebae kuricigore. 3 Ia tagi tadugudodure tajebae makareugeto boe eegai, ia tagi tare tameduiado tagaroe tabo ure tudugu tujebae towugei. 3 Taiagudure mugure baicorewu tadawuge ebo, taegarere boe ji tagoe aru tabiji duji, taerduwai boe enoroe pemega remawurewu akedu bokwarewu makudumode tagai duji. 3 Du kodi icare, tagaba awu tameartorure jiboe pijido, ia mori kuricigorewu meture tada du kodi. 3 Umode turugadu tai tawo tawure tugu tarowo nono Pao aidu reore ma, mori pemegarewu makuduwo tagai. 3 Biega tu je kimo, boe puredugodu remawu nure, aregodumodewu aregodumode rugadu, okwa raimodukare. 3 Itugare pemegarewu jemode tumeartorae koia, mare romode doi doi dukeje, iwabo aidumodukare ji pugeje. 3 Pagirema, parokare doi doi boeji, pabegawo, mare pagedu rakare pameartoraeji, pagoduwo gu pagododai, pawo paginorudo. 

Mariguduwu testamento kejewuge ero pemegarewu. 1Boe emeartorae ure nono boe ekedui tubagare bogaiboe jiture, boe eerdukare jiboe kodiboe nure ema. 2Du inodu koiare ure pagododaiwuge ero pemegado. 3Awu pameartorae koiare paerduware awu moto towujedui Pao bataru koia duji; du kodi icare paerdure jiboe aregodure paerdukare jiboe piji. 4Tumeartoru koiare Abel ure to mea kodui Caim o mea koriwu maku Pao ai, du kodire iedodure imedu jetorogodurewu oino, Paore aiwore o meaji kodi. Du kodire tuwi rekodaji mako kimore tumeartoru koia. 5Tumeartoru koiare Henoc rekodudodure ia toro, boe eerdukare ji pugeje, Paore reko kodi. Rekodu otodai boe egore ro pemegaie Pao jekai. 6Mare boe emeartoru bokwa tabo, boe emodukare Pao aidudo turoji. Paga karega, boewo tuburedo ji umode turugadu boetoji boe emeartoruwo emaie ure rugadu duji, umode mori pemegarewu maku jemarure tuwogaiwuge etai duji. 7Tumeartorui Pao bataruji akoi boe eroiwakare tuiorduwo jiboe umoduie tudowuje dukoiare Noé ure ika kurirewu towuje, tubagudu bokwa tabo, tuwo tuwobe einorudo. Nowu tumeartoru koiare ure tugogado awu moto kejeboeji, icare aregodure boe emeartorae pijiwu boe jetororewu makudure ai. 8Tumeartoru koiare Abraão tumeardui Pao bataru jitu keje, uture makudumode pudaiwu ia moto kae, uture tuiorduwa kai tudumode kaeboe jitu kae. 9Tumeartoru koia mugure makudumode pudaiwu moto keje, tui nono ia moto tuginoiwu pijiwure, du kodire mugure aroia bai tada, Isaac apo, Jacó apo, duwuge etaire boe pemegarewu mitodu makudumode etai. 1 Abraão upagamode ia bakurirewu mugui paru akedu bokwarewu kejedu bogai, Paore towujewu bakurirewu. 1 Tumeartoru koiare Sara jamedu roiware tuguiaruwo, codure kodi karega, meartorure makore pudaiwu Pao bataruji kodi. 1 Du kodire puredugodure puduiwu imedu mito tu jedu pijire, uwobe etaregodure, duwuge emagaguragare nono baru tadawu kuiejedoge ereore, eremagududodukare nono pobo maerewu okwaiwu kugaru remagududodumodukare du reore. 1 Tumeartoru kejere pagododaiwuge ewire taregodukai makudumode pudaiwu moto kae, egore ia moto tuginoiwu kejewugeie ure pudumi, emeruie ure tu je awu moto keje. 1 Tagoi oino dutabo ere boe edo boe pa tugodui ia tumugumode kejewu moto kae duji. 1 Emagomode cewu taregodure pijiwu motoji ma, eroiwamode tuwo tugirimi kae pugeje. 1 Paci oino, etu nure moto pemega kodui nowu moto pemega koriwu bogai, baru tadaboe bogaire ero oino. Du kodire Pao Aroe Eimejera ukare inodu perodudo boe egoi to Aroe Eimejeraie ure pudumi duji. Paga karega, ure ia bakurireudo turugadu etai. 1 Tumeartoru koiare Abraão, Paoi turokogado ji dukeje, ure tonaregedu mito tu jedu maku, Pao o boe pemegarewu makudumode ai kodi karega. 1 Pao akore ji marigudu Isaac kejere botumode aiwuge eiedodumode. 1 Meardae nure Pao ro rakaie tuwo bireuge ewodudo. Du inodu koiare jiwo aidugirire tonaregedu makuduwo pudai pugeje. Du inodu ure nono ia kodiboe pemegarewu pagai. 2 Tumeartoru koiare Isaac ure tugera bu Jacó aora keje, Esaú aora keje, umode tudowuje eiboe koia. 2 Tumeartoru koiare Jacó, tuwogwamode duotodai, ure tugera bu José ore etao keje tu tu je, dukejere ure tubujodo tuioi tuiodo keje dutabo. 2 Tumeartoru koiare José, tuwogwamodedu otodai, akore Israeldoge emode tudawuje nowu moto piji duji, makore inoba eromode tura tabo duji. 2 Tumeartoru koiare Moisés uomagere biado arii pobe ma jewu metuia bokware dutabo, tuiordu motui tonaregedu jitu koia. Epagudukare brae eimejera kurirewu bataru keje. 2 Tumeartoru koiare Moisés, aregodui imedu pudae dukeje, ure tugera ra Faraó onaregedu aredu onaregedui pudumi dupiji. 2 Aidure tujebaewo Pao uwobe ecebaece, mare tuwo togwa pagado boe etaidae pegarewu akedumode kurijewuji karega. 2 Tuioku kidui makudumode pudaiboe keje, jordure Cristo aiwu tujebae pemega kodui nowu Egito kejewuge eiamedu boe enoroe pemega kori. 2 Tumeartoru koiare uture Egito piji, tubagudukai brae eimejera kurirewu korigoduji. Meartorure nono tuiordui boe eerdukare jiboe reore. 2 Tumeartoru koiare ure boe edo Páscoa parudo, ure boe edo tuwai poro krucado barogo ku tabo, du ma, umode brae etore boetojiwuge ewidowu Pao o tupa ukawo Israeldoge etore boetojiwuge ewido. 2 Tumeartoru koiare ure Israeldoge edo Pobo Maerewu Kujagurewu pagado bakowuto, ekodui moto kidurewu jitu reore, du tonajire, Egito kejewuge eregodui eregodajidu ewogware poboto. 3 Tumeartoru koiare ure Jericó bakurirewu oieiwu motori kurirewu butudo, tui bakuredo ji meri ikera awubodure pobe taci ikera awubowuto durekodaji. 3 Tumeartoru koiare nowu ro pegarewu aredu iei Raab cedu, ure cinorudo, du kodire bikare nowu onare Pao jiwuge ebo, ure tugeragu tuwaito butugu tabo oe aiworeuge ei kodi. 3 Inoba inagomode pugeje? Boe umodukare turugadu inai imagowo Gedeao, Barac, Sansão. Jefté, Davi, Samuel, profetadoge ero jiboeji. 3 Tumeartoru koiare ere tugeragu brae eno moto boeji, ere boe ero jetorogodudo, ere barege pegareuge eia mi, makudumode pudaiboe makudure etai. 3 Ere joru kurirewu bitudo, ere cinorudo toriga rairewu o piji, ere turagojedo tugogodae piji, erokare doi doi je boe etonai pudui dukeje, ere tumorido moto tuginoiwu kejewu tugobaigaregei. 3 Ere ia birewu boe etore eewodudo pugeje, ere maku etujemage ekera kai pugeje. Iage boe erorerure ei, etaidukare boewo meriri iku kiwuje tugera piji, epagare ia mori kuri remawureboe bogai du kodi. 3 Iage boe emago pegare ei, boere boe to ei, boere ekera kogudo meriri iku tabo, ere tugu baicoreuto. 3 Tori todure ei, boere ewido, boere ewowuje etoiado, boere ewido toriga rairewu tabo. Iage emeru paga pagare jice woje, ovelhadoge, cabradoge ewiri metui pudui dutabo. Boe jamedu boe bokware etai, boe etonare ei, boe ekera kiogokare ei. 3 Emeru pagare tori rairewu boe kao, ere tuwiado tori poro tada, motoia boe tada. Awu moto ukare turugadu nowu imei. 3 Awuge eiamedu ewire tumeartoru koia, mare eerdukare tubagare bogaiboe ui tudowuje duji. 4 Mare paga karega, Pao ure paiwo aidugirirewu pemega remawurewu jetu otorogado pagaidu, aidukare etaregoduwo pagododai boe pemegarewu remawu kae. 
Pagimejera Jesus Cristo ro. 1Du kodi icare, pagi jamedu, awu pagododaiwuge makareuge ero rekodaji, pawo paro pegarewu iku kiwuje pabiji, paregodu pemegawo awaraji, paeku kidui ure pameartoru maku pagaiwu, ure pabemegadowu Jesus keje. 2Emare, tui boe etaidae pijido tubiji, pogurukare tuwo tudugu i padui pugajejedu kuda, tuwiwo keje. Du kodire icare ure tumugudo Pao kana pemegarewu jaogwai. 3Tameardae tugudu pemegado cewu okoridodure oinowu pegareuge ekera tabowuto, dutabore taromodukare doi doi je. 
Boe puredugodui boeidu. 4Takare tadurudo roga jii tagu redo du kae tagonai taro pegareuji. 5Tawiagodure nowu Pao okituwai tai dupiji itonaregedu, akaba Pagimejera okituware aidu pijido, arokaba doi doi je, okituwai ai dukeje. 6Paga karega, Pagimejera okituware tumeardu kurire jiwugei, ure tore eiamedu boe eedorodo (Prov 3, 1 1). 7Pao oebatodure tai tuwo taedorodo, du kodire Pao jeture tai, boe eetu magai torei du reore. Aro! Kakoduwu boe etonaregeduba uo okituwakare ji? 8Mare Pao okituwamodukare tai ma, ore remawuge karega umode tagi, ia boe etore pagawuge rumode tagi. 9Ia pugeje, awu moto kejewu paomagere duwugere enogituware pai, pameartorure ewadaruji. Kode, pameartorumodukare pagaroe etuo bataruji uwo jereboe maku pagai? 1 Jewuge enogituware pai taidu reore, awurema okituware pai tuwo pabemegado du bogai, tuwo to boe pemegareboe maku pagai. 1 Boe jokodu, boe enogituwadodu ure nono korireboere, boe eegareae karega, mare jetorododure oinowuge eonagodure boe jetororeuji, boe butugureuji. 1 Du kodire tagera metugodurewu awogado, tabogodawu rore du du du jewu rakojedo. 1 Awara mekirewu jetorodo tameruwo ji, du tabowo pogora pegareuge ekawo tubogora pega jokodudo, mare epemegagoduwo. 
 Boe eroiaguduwu boe ero pemegarewu. 1 Taemarudo tawo tawudugugo boe eiamedu boe ji, tawo tabemegado. Awu inodu pijimode ma, iaboe iaboe eerdumodukare Pao ji. 1 Tameardu awadudo tai, takawo Pao o boe pemegarewu ko tagori. Ia ukwa korirewu jirirewu botu kawo tadoda, ukawo makareuge emorora amagadudo, ukawo makareuge epegado tadoda. 1 Iaboe iaboe emedukawo tadoda Esaú ro magai tuge boi koiadu reore: ure tuionare jiboe maku togwagemode jiboe jipagi. 1 Taerduware taidui tuowo tugera bu tao keje duji, onaregedu boetojiwu nure ema kodi, mare pijidodure, roiwakare tuwo tuodo tuwadaru kirimi, okwamagudure ji toragudu tabo kodi karega. 1 Boe jokodu takare taburedo ia torekariji, joru uru rakareuji, boetuguji, boecoji, bakuru pegarewu bubutu taboduji. 1 Ika akoji, cewu ure boe epagududowu boe emago rakareuji, du boe emeardui jitu kejere enogwamagudure ji mako kawo pudui pugeje du bogai. 2 Awu makoreboe ui epagududodu kuricigododu emareo umode tugera bu awu torikari kejeboe eiamedu boe, barogomode ema jamedu ma, bitodumode tori tabo . 2 Awu inodu boe epagudae pegarewu nure ema, du kodire Moisés akore irore du du du je ipagudu koia . 2 Du karega. Tare taburedo Sião toriji, Pao jerewu o bakurireuji, baru tadawu Jerusalemji, makaguragarewu tupadogei. 2 Ia padure baru tadawu bapera keje boetojiwu boe ji tudo pui tuiegare tabowuji, ure tugogado boe eimadu boeiwu Pao ji, ure tubemegadowu ro pemegareuge aroedogei. 2 Tare taburedo Jesus ji, ure aliança maiwu towuje, ure tugu reko paiogi, du pemega kodure Abel ku pemega kori. 2 Du kodi icare, tameardu awadudo tai, takawo nowu makoreboe akaru perodudo, paga karega, cewu ure tuiaedo bataru piji makoi ei awu moto kejedu tabowuge, ekare cinorudo mori pegarewu piji ma, kode pagi, pamode pijido akoi pai baru piji dukeje, pamodukare paginorudo rugadu jamedu. 2 Marigudu ure moto amagadudo tuwadaru tabo. Awuji pugeje makore pai awu tuwadaru remawu tabo ia pugeje, imode moto amagadudo, imode baru amagadudo jamedu. 2 Tagoi oino ia pugeje dutabore, unure boedo boe pa awu todureboe jamedu boe akedumoduie duji, ukare tudududoboe rakojemode tu rugadu. 2 Du kodi icare pamugure ia boe eeda akedumodukarewu kejedu koiare, pagedu rakawo awu boe pemegareuji, pamaragoduwo tabo Pao ai, pai aidudo dutabo, pabagudu tabo, pabemega tabo. 2 Paga karega, Pao baru tadawu ure nono joru joi boe todu rema. (Deut 4, 2). 

Boe enogituwae. 1Tameardu kurido pui jii je. 2Tawiagodu kaba tawo tageragu tawai keje aregodure tagaiwugei dupiji, paga karega, iage ere tugeragu tupadogei, tuiorduwakai tupadogeie ure emage duji. 3Tawiabutudo mugure baicorewu tadawuge ewugeje, tado nono tamugui baicorewu tada ebo du reore. Tawiabutudo mugure tujebae tadawuge ewugeje, tado nono tameduie ure ekodu ewiri tadadu reore. 4Taiamedu tabo, taerdu pemegado tagera makudui puai duji, takawo inodu pegado, paga karega, Pao umode tugogado ro pegareugei, kodure tugogekare emawu, tuwirekare emawudo apuwugei. 5Taedorikaba pui, taegaredo jeture tagabo boeji, mare paga karega, Pao akore imodukare ikera ra apiji, iwiapaga bokwamodukare ai. 6Du kodire paroiware pamagowo pameartoru tabo Pagimejera unure tugera braredo ii, ipagudure ceboe bokwa, inoba imedu romode ii? 7Tawiabutudo makore Pao bataruji taiwuge ewugeje. Tameardae tugu inoba ewire, tameartorudo emeartoru reore. 8Jesus Cristo unure pudumi jii je, jawuji, awuji, boe jameduji jii je. 9Tagaba boedo taeku to pui ia tuwadaru tuginoiwu keje. Ure turugadu tawo tagaroe ro rakado Pao o boe pemegarewu tabo, mare tamagoi boe emode ko boejitu pemegamodukare iaboeji iaboeji. 1 Ceno altar re (Ceno boere mori maku Pao ai kejewu irare). Maragodure Pao o aroia bai tadawuge enogwagemodukare nowu ira kejeboeji. 1 Paga karega, judeudoge eno baire eimejera kurirewu ure bitodureboe barege eku reko tuwo maku Pao uwaito boe ero pegarewu morice dukeje, awu barege ekodu kowudure bakujei. 1 Du kodire Jesus jamedu, taidui tuwo tuwobe epemegado tugu remawu tabo dukeje, jiwore bakujei. 1 Kode, paduwo togi bakujebiji, pai ucebae reko pagabo dutabo. 1 Paga karega, pago bakurirewu rakojei jii je bokware woe, mare pameru nure paemaru tabo ia aregodumodewu bakurirewu bogai. 1 Du kodi icare, pawo pagomea pemegarewu maku Pao ai Jesus koia, awu inodure boe eiabijiwu boe emago pemagai ie jitu rema. 1 Tagaba taro pemegai puidu pijido, tagaba tameardu kurii puidu pijido. Awu tagomea oinodu ure Pao aidudo. 1 Tameartorudo jeture taiwuge ewadaruji: eetu nure tagaroeji, Pao umode tugogado ei, du kode eromode oino tuiegare tabo, mare toragudu tabo karega, du umodukare turugadu tai. 
Bapera ao. 1 Tamagodo Pao ji cenai, ceerduware cemeardae jetoroie duji, cenure cedurudo cero pemegawo cero jamedu boeji tu je. 1 Tamagodo Pao ji jii je inai, iwo ikirimi tawogai kuri je. 2 Pao butugurewu, koiare ure jeture paiwu Pagimejera Jesus Cristo jewodudo biereuge epiji aliança maiwu jiwu ku koia. 2 Uwo tagiari kado taro pemegareuji, tarowo nono taidu reore, turoi tadoda taidure jiboeji, Jesus Cristo koia. Boewo akaru kurido jii je. Oino godu. 2 Inogwamagudu nure tai, iwiemage, tawo tageragu awu imagore taiboe inogituwa tabo duji, paga karega, ire bapera atugododu biegado tagai kodi. 2 Taerduware pawie Timóteo ui tudawuje baicorewu piji duji. Umode tugirimi marigudu ma, ikodumode apo iorduwo tai. 2 Tagimadudo jeture taiwuge eiamedu apo, pemegareuge eiamedu boe ebo. Awu Itália kejewu pawiemage eimadu nure tawogai. 2 Pao o boe pemegarewu muguwo taiamedu apo. Oino godu. 

Imadu. 1Imi, Tiago, Pao utugare, Pagimejera Jesus Cristo utugare, ikimadu nure judeudoge etuwobe ei pagera pudogidure pobe taci iwurekotodu taoi moto tuginoiwu kaowuge ewogai. 
Boewo tudurudo tujebaeji. 2Iwiemage, boe emode turokogado tai dukeje, taegare kuricigodo. 3Taerduware boe ji turokogado tameartorae jitu nowu inodure tamorora butugudo tai. 4Mare umode turugadu tawudugugodae maragoduwo tadoda ma, tabemega kororogoduwo, taro tago pegarewu bokwa tabo. 5Ia tagi tagaidumode taerduwawo ma, tagogwamagududo Pao ji, umode maku rugadu, ure boe makudu kuricigodo tubemega tabo tugorigodu bokwa tabo boe eiamedu boe etai kodi. 6Mare tagogwamaguduwo tameartoru tabo, taro kaba doi doi boeji; imedu rore doi doi boejiwu unure tudo nono pobo maerewu pobuto reore, bakurure awogado, ure reko jice woje, jice woje. 7Nowu imedu oinowu meardae kaba Pao umode iaboe boe maku pudaidu bogai. 8Nowu imedu jorduwakare inoba turomode duji, rore doi doi tumaragodumode jiboeji. 9Ure tubiegadowu pawiemage, enojaromode Pao umode ekurido duji. 1 Du kare, oroe kurireugere emage enojaromode Paoi ewiegado duji, paga karega, oroe kurireuge etagedumode boku kaowu okureboe reore. 1 Meri ruture tuie uru tabo, boebutu kidure, okureboe oku buture, cewu motu akedure. Oinore oroe kurireuge etagedumode tumaragodae keje. 1 Jiwo aidugirirewu imedure durure boe pegareuji. Paga karega, jiwae akedumode dukeje, mori pemegarewu bi bokwarewu Pao umode maku meardu kurire puduiwuge etaidu, makudumode ai jamedu. 1 Iaboe iaboe, boe ji turokogado pudui dukeje, ego kaba: - Pao nure turokogado ii, inodu kaba. Paga karega, boe pegarewu puredukare Pao ji, Pao ukare turokogado iaboe ji iaboe ji. 1 Pagaobijire pameardae pegareure tumugudo pawugeje pudae, ure pagaidudo. 1 Boe emeardae pegarewu aregodumode dukeje, ure boe ero pegado, boe ero pegarewu koiare ure boe ewogwado. Du kodi icare, imeardu kurire jiwu iwiemage, tagaba tae kuri pagado. 
Pao ro pemegarewu. 1 Boe pemegarewu jamedu boe makudui boe etaidu aregodure cobojeboe piji. Pao urugurewu piji, du umodukare tudududo, ukare tudo tuginoi rugadu. 1 Taidu tabore ure padowuje tuwadaru jokodurewu tabo, pawo nono ture to boetojiwugere. 1 Taerduwado awu inodu boe jokodu remawuie ure duji. Taiamedu boe ewo tudo turugadu tumearduwo, mare ewudugugodumode pudui tumagowo, tugorigoduwo. 2 Paga karega, imedu korigodae kodukare Pao o boe jetororewu rekodaji. 2 Du kodi icare boe ero pegarewu jamedu boe, boe emeardae pegarewu jamedu boe barigu tabiji, tageragu tawudugu tabo bataru pemegarewu tugudodure tawabo to duji, du roiware tuwo tagaroedo cinorudo. 2 Tarodo nono bataru pemegarewu aidu reore, mare tameardui tu ji dutabo karega, umodukare ino ma, tamode taekuri pagado tagaobiji. 2 Meardure bataru jiboe rokai nono bataru reoredu, ure nono cewu imedu aiwore tuieji meriri kuru to du reore. 2 Aiwore pudui mare, uture nowu piji dukeje, biagodure tureo piji. 2 Mare ure tumeardae tugu ure boe einorudowu boe eroiagudu pemegareuto, unure tubewudo tabo, mare meardui tu ji dutabo karega, mare roi nono boe eroiagudu reorewu, jiwo aidugirimode turo oino dutabo. 2 Iaboe meardaemode tubemegaie ure duji, mare umodukare ceru kogudo ma, ure tuwabo jeto pui meartorae boe jokodu karega ure ema. 2 Paga karega, boe emeartorae boe jokoduwu Pao jekai du reo boe etuwo marenarue etae, ukoge bokwareuge etae eedumode doi doi boeji ia bokware pudaiboe bogai dukeje, turo pemega tabo, tui tuiaedo awu moto kejewu boe ero pegarewu piji dutabo. 

Boe etoiagudui pui pureore. 1Iwiemage, tameartorui ure tumoridowu Pagimejera Jesus Cristo jitu keje, tagaba pu barigu pubiji. 2Ia imedu umode turemo tare tado puiwo kae tugerako tadawu meriri ekurewu tabo, aroia mori kuricigorewu metui pudui dutabo, dukejere ia marenaru umode turemo tugudae cucurewu tabo ma, 3tamode tageragu oroe kurireuji tagagoi ji dutabo: - Amugudo awu boe emuga pemegarewu keje. Du kejera tagagomode marenaruji: - Aragojedo nono. Iarema: - Amugudo woe iwure paru. Oino ma, 4takarega ure ewarigu pubiji, tai tagogado boe ji tameardae pegarewu tabodu karega? 5Imeardu kurire jiwu iwiemage, tawiapagado paokare tugeragu awu moto kejewu marenaruei tuwo enoroedo kuricigodo emeartorae tabo, Pao umode maku meardu kuricigore puduiwuge etaiwu mori pemegarewu makuduwo etai? 6Tagirema, tare marenarue eredugodudo. Oroe kurireuge eigoia karega erorerure tai, ekare tumugudo tawugeje toro brae eimejerawo tugogado tai du bogai? 7Ekare tagie moturewu pegado tuwadaru pegarewu tabo? 8Taromode nono boe eroiagudu kurireuji ameardu kurido amedagei, ameardu kuri magai ai du reore ma, taro pemega nure rugadu. 9Mare tamode boe ewarigu pubiji ma, taro pega nure, boe eroiagudu umode tugogado tai, umode tabegado. 1 Romode nono boe eroiagudu reore, mare umode ia mugudo tuiageje ma, ro pega nure boe eroiagudu jameduji. 1 Cewu akore Akera keadu kaba. Oino jiwu, akore jamedu Akaba boe ewido (Ex 2, 1 s). Oino. Du kodi icare amode boe ewido ma, aro pega nure boe eroiagudu jameduji, akera keadukare kodi karega. 1 Du kodi icare tamagodo, tarodo nono Pao umode tugogado tai boe eroiagudu maiwu rekodaji. 1 Umode tugogado togudu bokwa tabo cewu okudu bokwareuji. Mare okudurewu, boe emodukare tugogado ji. 
Boe emeartorae boe ero pemegarewu bokwa tabodu. 1 Iwiemage, inoba umode akoi tumeartoruie duji, ro pemegarewu bokwa tabo? Awu meartorae umodukana udo cinorudo? 1 Ia tawie ukudae bokwamode ma, uke bokwamode ma, 1 ia tagagomode oino ji: - Toro, akowarudo, akogwa amogodudo. Takai okeare bogaiboe maku ai dutabo, awu tawadaru umodukana turugadu ji? 1 Du reorere boe emeartoraere boe ero pemegarewu bokwa tabo: nowu inodu bi nure taobiji. 1 Iaboe egomode: - Akire ameartorure, imire iro pemegare. Iordudo ameartoraeji aro pemegarewu bokwa tabo duji, imi imode aerdudo imeartoraeji, iro pemegarewu koia. 1 Ameartorure Paoi mito tu je duji, du pemegare. Mare Aroe pegareuge jamedu emeartorure inoduji, erore du du du je. 2 Imedu meardae bokwarewu, akaidure aerduwo boe emeartorae boe ero pemegarewu bokwa tabowu bie ure duji? 2 Pao Abraão ukare tubemegado turo pemegarewu koia, tui tonaregedu Isaac maku altar keje dutabo? 2 Tanure boe pa boe emeartorae ure tugera braredo boe ero pemegareuji, du ro oinodu kororogodure. 2 Oinore boe kodure bapera atugo reore Abraão meartorure Pao ji, dutabore ure tubemegado, du kodire boe egore Pao metuiaie ure ema. 2 Taerdu nure imedui tubemegado turo pemegarewu tabo, mare tumeartorui tu je dutabo karega. 2 Du reorere Raab, cewu ro pegarewu aredu, ure tubemegado turo pemegarewu tabo, tui tugeragu oebatodureugei, tuwo eko ia awara tuginoiwuji dutabo. 2 Boe magai boe ekodu bire boe etaroe bokwa tabo, du reorere boe emeartorae bire boe ero pemegarewu bokwa tabo. 

Boe ero pegai tugeru tabodu. 1Iwiemage, tagaba ure boe eerduwadowugedo tagi taiamedu tabo, paga karega, taerduware boe emode tugogado pai pemega karega. 2Mare paga karega, paiamedu boe pawadaru jetorokarewu makaguragare. Iaboe ewudumodukare tuwadaru tabo ma, imedu pemegarewu nure ema, roiware tuwo tugodu pemegado boe jamedu keje. 3Pamode freio tugu kawarudoge eiagi ma, paroiwamode pawo eko jice woje, pagaidu reore. 4Tagado ika kurireuji: kurimode, bakuru rakarewu butumode ji ma, umode tuiodo keje jice woje, mare ia imedure kodu jetorodo taidu reore, ia meriri rogu tabo. 5Du reorere boe ekerure, rogu biegare paiadoda, mare umode tuguricigodo ia tumagore jiboe keje. Tagaiwodo, ia joru biegamode tu je, mare umode ia itura kuricigorewu kowu, umode akedudo. 6Joru nure boe ekeruce jamedu, umode boe jamedu boe pegado. Inferno tadawu joru umode pageru urugudo ma, umode pagodure jiboe jamedu boe kowu. 7Barege eiamedu boe, kiege barege, awague, kare eiamedu boe imedure butugugo. 8Pageru rema imedu umodukare butugugo. Ia boe pegarewu butugu bokwarewu nure ema, korobadure umode boe ewidowu jorubo pegarewu tabo. 9. Pageru tabore pamago pemegare Pao ji, tabore pamago pegare Po ore imei. 1 Boe enogwa mitodu pijire boe emago pemegarewu aregodure, boe emago pegarewu aregodure piji jamedu. Nowu inodu ukare turugadu, iwiemage. 1 Ia pobo ja mitodu piji kana pobo beturewu aregodure pobo jirirewu tabo? 1 Iwiemage, ia i pagawu umodukare parera kuru maku, iarema parera iku umodukare ia tudureboe tuginoiwu maku. Jamedu, ia sal meture tadawu ja umodukare pobo betu maku. 
Boe eerduwa rikirewu. 1 Ia jorduwarewu roiwarewu meture tadoda? Umode boe eerdudo turo pemegareuji, turo butugureuji, turo jorduwareuji. 1 Mare ia tagodu kagirire tawabo tada, tagaidumode tamago pegawo pui ma, tagojaro kaba tai, tawadararodu kaba boe rikireuji. 1 Boe eerduwadodu aregodui baru pijidu karega ure ema, mare awu moto kejewu, ime enoe, Aroe pegrewu oe nure ema. 1 Boe ekodu kagirii, boe emago pegai puiwo keje, boe butugukarewu, boe ero pegarewu jamedu boe umode jamedu. 1 Mare boe eerduwa aregodui ceboje pijidu, ro pegakare, butugugodure, okudu oiagudure, tudu pemegare, ukare boe ewarigu pubiji, ukare boe eekuri pagado. 1 Boe jetororewu tudu tugudure boe butugurewu tabo, kodure boe butugurewu tabowuge eigoia. 

Boe etagemo pegarewu. 1Kaiba tarugodui puidu, tagokii puidu aregodure? Tagagemo pegarewu rugodui tagodu tawiri tadadu piji karega? 2Tagagemore boe bogai, mare makudukare tagai. Tagorire pui, tameardae pegare pui, du kodi icare tagaidure jiboe makudukare tagai. Tawadaru pegare, tarugodure, mare taroiwakare boe bogai, tagogwamagudukare bogai kodi. 3Iarema tagogwamagudure, mare makudukare tagai, tagogwamagudu pegare kodi, tagaidure tawo tagagemo pegarewu aidudo tu rugadu kodi. 4Taro pega nure Pao ji. Taerduwakare ure tumeduiado moto kejeboe boe jamedu boe etonaie ure Pao ji duji? 5Tameardaekana Pao o bapera atugo makoie ure paga tu je duji? Bapera atugo akore Mugure tadodawu Aroe Pemegarewu meardu kurire tai tugimaredu tabo. 6Mare Paore ia boe pemegarewu kuricigorewu maku boe etai. Du kodire bapera atugo pemegarewu akore Paore tudurudo ocarore puduiboe ji, ure to boe pemegarewu maku ure tuwiegadowu boe etai. 7Du kodi icare, tameartorudo Pao bataruji, tadurudo Aroe pegarewu ji, umode tuiaedo jaegiri tabiji. 8Taburedo Pao ji, umode tuburedo tai. Ro pegareuge, tagera kabi. Boe eroi pobedu, tawabo pemegado. 9Taerdudo tabegaji, tagiarigodudo, tagoragududo ma, tagogwariaewo tagoragudaedo ema, taegaraewo tagiarigodaedo ema. 1 Tawiegado Pao jekai, emare umode tagurido. 1 Iwiemage, tamago pega kaba pui. Mako pegare tuwie jiwu, ure tugogado jiwu, mako pega nure boe eroiaguduji, unure tugogado boe eroiaguduji. Aró, kode, amode akogado boe eroiaguduji ma, akodukare boe eroiagudu rekodaji, mare anure akogado ji. 1 Ure boe eroiaguduwu, ure tugogado boeiwu mito tu je: cewu roiware tuwo boe einorudo, iarema tuwo boe ewogwado. Akirema, ioguduba nure aki awo akogado ameduia ji? 1 Tagagore oino Awuji rakudu, barogwato rakudu, padumode bakurireuto, paragojemode nono joru mito, pamode akirodo boeji pai pagoroe itodudo dutabo. 1 Mare du inodu tabo, taerduwakare inoba boemode barogwato duji. Awu taei oinodu kaboba ure ema? Ure nono boe okwarodure, boe eerdure ji biegatu je, dukeje kuri je okware pi tuku je. 1 Paci oino, tagagomode oino: - Pao aidumode dukeje, paemode ma, paromode oino, oino. 1 Macare tagojarore tai tagaidure jiboeji. Awu boe enojaroi oinodu, boe pegare. 1 Cewu jorduware turomode jiboeji, mare ro pemegakare, ro pega nure. 

Oe kurireuge ewo tumeardu awadudo pudui. 1Tagi oe kurireuge, tagoragudu kuricigodo, mare paga karega, boe pegarewu butumode tawugeje. 2Tagoroe pegagodure, rugurere tagudae oiko. 3Motore tago meriri ekurewu, meriri kigadurewu pegado. Moto umode tugogado tai, umode tagodu tawiri oiko joru magai boe ekodu ewiri kowu du reore. Tare tagoroe kuricigodo tamagai joru itodudo boiwu meri kae. 4Maragodure tago boepa kejewuge emaragodae mori takare maku etaiwu oiogwari rakaguragare; nowu maragodureuge enoiogwari aregodure Pao ro rakarewu biaja kae. 5Taedure moto keje taegare pegarewu tabo, taro pegarewu tabore tare tawabo kaawadudo boe emode boe ewido jiwu meri kae. 6Tare imedu jetororewu maku tuwi kae, tare bito, ukare tao tugu tai. 
Boe epagai Pao aregodu bogaidu. 7Kodi icare, iwiemage, tawudugugo jii Pagimejera aregodumodedu kae. Tagado ure boe a tuguwuji: ure tuwudugugo moto pijiwu tudureboe pemegarewu bogai, butugure jii bubutu aregodumodedu bogai. 8Tagi jamedu, tawudugudo, tawabo rakado, Pagimejera aregodugodu nure. 9Tamago pega kaba pui jice woje, boe ekawo tugogado tai. Umode tugogado boeiwu rakojere baiporo keje. 1 Iwiemage, tajebae keje, ia tamaragodae biarewu keje, tado nono makore Pao ie tabowu profetadoge ereore. 1 Tagado, pamagore mugure tujebae kejewuge eiwo aidugirireugeie ure emage. Tameardure jiboeji: ure tudurudo tujebae keje. Taerduware nowu inodu akedu keje Pao roi jituji. Mare paga karega, Pao okudu oiagudu kuricigore kodi. 
Boe ekawo togwatugu. 1 Boetoji, iwiemage, tagaba tagogwatugu rugadu, tagaba tagogwatugu baru tabo, moto tabo, iaboe iaboe tabo. Tawadaru umode U. Tawadaru umode Boro. Oino, tawudu kawo boe emode tugogado taiboeto. 
Ro pemegare kogodureuge eiwu boekaguru 1 Ia tagiarigodumode ma, tagogwamagududo Pao ji. Ia taegaremode ma, tarago. 1 Ia tagogodure, tamagodo ia Pao burejoiage ewogai, duwuge emode togwakurido apo, emode boekaguru pemegarewu reko joki Pao ie tabo. 1 Boe ji togwakurido tumeartoru tabodu umode nowu kogodurewu udo cinorudo. Pao umode butugugo. Ia ro pegarewu umode apo ma, Pao umode inodu okwado. 1 Tamagodo taro pegareuji pu biegai, tagogwamagududo pu paru tabo ma, tabemegagoduwo. Jetororewu imedu okwamagudui baru todu ro rakare rugadu. 1 Marenaru nure Eliace pareore; ure tumeardae tugu togwamagudaeto bubutu kawo, icare bubutukare moto joki jorure pobe ma jewu metuia bokware, ari ikera awubodure buture ikera awubowuto mito. 1 Du keje okwamagudure pugeje, icare bubuture, icare motore tudureboe botudo. 1 Iwiemage, ia tagi tamode taiaedo tagodu jetororewu piji, iaboe emode tado tagirimi awara pemegarewu kae ma, taerduwado: cewu umode ia ro pegarewu udo tuie kirimi turo pegarewu pijiwu, umode tuginorudo bireboe piji, umode turo pegarewu makarewu okwado. 

Boe paru. 1Pedro, Jesus Cristo o apostolo, pemegareuge eedui ia moto tuginoiwuge etai, Ponto, Galácia, Capadócia, Asia, Bitínia kejewuge etai. 2Paore tugeragu tai tuiorduwai tai du kodi, Aroe Pemegarewu ure tabemegado tameartoruwo Jesus Cristo bataruji, taedorogoduwo ku koia. Pao o boe pemegarewu boe butugurewu makudu kuriwo tagai. 
Pao ro. 3Pawo Pagimejera Jesus Cristo Uo Aroe Eimejera akaru pemegado. Okudu uiagudu koiare ure pawodudo pugeje ia boe epagare bogaiboe jerewu kae, Pagimejera Jesus Cristo jewodui bireuge epiji dukoia. 4Ia makudumode baru tada tagaiboe umodukare tubegado, ia pegarewu ukare, bimodukare, du bogaire ure taewodudo. 5Tameartoru koiare Pao ro rakarewu jeture tai, tawo taginorudo; boe emode awu inodu pawuje boiboe keje. 
 Pao Onaregedu ro. 6Awu inodu koiare ure taegaredo, tagiarigodure biega tu je kimo boe ecebae makarewu keje kodi karega. 7Tamaertorae jetorogodure awu tajebae tabo, mare boe emago pemegawo tai du bogai, boewo tagurido, Pagimejera Jesus Cristo umode towadudo dukeje. Tameartorae kodure meriri ekurewu kori, dure pemegagodure joru tabo, akedumode kodi karega. 8Tameardu kurire Jesus ji taerdukai jitu tabo. Taerdukare ji roga mare tameartorure ji, du kodire taegare jore tuwugeje. 9Paga karega, taerduwa birigodure tagaroe umode cinorudo tameartorae morice duji. 
Aroe Pemegarewu ro. 1 Awu taginorudae tore profetadoge ere tumeardae tugu, duwuge emagore tagonagodumode jiwu boe pemegareuji. 1 Eemarure Cristo Utaroe Pemegarewu mugure ebowu makore jiwu boemode kejewu bogai. Du kodire emagore Cristo jiwomodeduji, umode tugurido pemega pugeje duji. 1 Ewiedure tuie awu bakaru kogado, mare pudai karega, tagai. Oinore icare awu inodu awadodure tawiegai pugeje, ure Bakaru Maiwu Pemegarewu kogado tawiegaiwuge eigoia, aregodure baru pijiwu Aroe Pemegarewu koia. Awu bakaru jire tupadoge etaidure tuiorduwo ji jamedu. 
Boe ji tubemegadodu. 1 Tagaroe kogudo tabeagajejewu tabo, taedorodo tai, tabaga jodo makudumode tagai Pagimejera Jesus Cristo umode towadudo jiwu meri kejewu boe pemegarewu bogai. 1 Boe etore emeartorui tuomage ewadaru jitu reore, tagi jamedu, tarokaba tameardae mariguduwuji, paga karega, nowu boe keje taerduwakare boeji. 1 Umagai makore taiwu pemegare du reore, tagi jamedu tabemegado boe jameduji. 1 Ica, bapera pemegarewu keje atugododure oino tabemegado, ipemegare kodi . 1 Tagagore cewu ure tugogado boe ji tukai boe ewarigu pubijiwu, tao iure ema duji ma, tabagududo ce taedui awu moto kejedu tonaji. 1 Taerdure tagarududodure taro pegarewu mariguduwu piji, mare meriri ekurewu, meriri kigadurewu tabo karega. 1 Mare Cristo ku mori kuricigorewu tabore tagarududodure. Emare Cordeiro maiwu iwurewu nure ema. 2 Pemegare jii moto towujedumodedu otodai, mare boiboe kejere ure towadudo tumeardu kuri koia tai. 2 Koiare tameartorure Pao ji. Ure jewodudo bireuge epiji, ure akaru kurido du ma, tameartoruwo Pao ji, tabagawo bogai. 2 Tameartorure boe jetororeuji, dukoiare tare tagaroe jetorogodudo tameardu kuriwo pui rugadu. Du kodire tameardu kurido pui tawabo jamedu tabo. 2 Tawodure pugeje ia boe a bimodewu piji karega, mare boe a pegagodumodukarewu, jerewu, bi bokwarewu piji. 2 Paga karega, Boe kodu jamedu boe ure nono boebutu reore, urugu ure nono boebutu oku reore. Boebutu kidure, oku buture. Mare Pao bataru okwamodukare. Aró! Awu bataru kogadodure tawiegai du reno. 

2 Boe emugui Cristo apodu. 1Du kodi icare, tabega jamedu boe, tawadararodae jamedu boe, taroarodae jamedu boe, tagori jamedu boe, tawadaru pegarewu jamedu boe pijido. 2Tado nono boture maigoduwu boe etore kugure ereore, tagaidu rakado aroerewu mokuru kuruji du umode tarijodudo taginorudoduwo du bogai. 3Tagogwapagare Pagimejera betu jitu keje. 4Taburedo Jesus ji: tori jerewu nure ema, ime ere barigu, mare Pao jordu pemegare ji, ure tugeragu ji. 5Tagi jamedu, tori jereuge nure tagi, tagire Pao burejoiagere tagi jamedu, tawo mori pemegarewu maku Pao ai, Jesus Cristo koia. 6Du kodire bapera atugo akore imode tori bai oiadodawu, pemegarewu, mori kuricigorewu, mugudo ino bakurirewu iei Sião cedu keje. Ure tumeartorudo jiwu, boe emodukare je kuri pagado . 7Tagire tameartorure du kodire Pao umode tagurido koia. Mare meartorukareuge etai, ure baimugudowu epage ere pijidowu tori, nowu bai oiadadowu tori, awara oiadadowu jorubo nure ema etai, ure boe ewududowu tori nure ema etai. 8Ewure todure nowu toriji, emeartorukare Pao bataruji kodi, etonagodure nowu inoduji jamedu. 9Tagirema, boe etuwobe pemegarewu nure tagi, Pao burejoiage kurireuge nure tagi; Paore tugeragu tai boeco piji to urugureboe pemegaguragarewu kae, tawo turo rakarewu awadodudo du bogai. 1 Marigudu Pao uwobe karega ure tagi, macare oino, uwobe nure tagi. Marigudu tagaregodukare okudureboe kae mare icare oino tagaregodure okudureboe kae. 
Inoba cristaodoge eromode ao pegokareuge eegai. 1 Imeardu kuricigore jiwuge tagi, inogwamagudu nure tai tawo boe ekodu meardae pegarewu pijido, awu inodu rugodu nure boe etaroeji, ia moto kejewuge nure tagi, merureboe inodu nure tagi. 1 Tado nono iaboere ao pegokareuge eegai. Iaboe emago pegamode tai, mare eerdumode taro pemegarewu jitu keje, enogwa jerebarimode Pao apo aregodumode jiwu meri keje. 
Inoba boe eromode tugimejeragei. 1 Du kodi icare, tameartorudo awu moto kejewu boe eimejerage eiamedu boe ewadaruji. 1 Boe eimejera kurireuji, ia boe eimejeragei jamedu, duwugere emugure tuwo ro pegareuge ekodu jetorodo du bogai, tuwo tugerabraredo pemegareugei du bogai. 1 Oinore Pao aidure: taro pemegawo ma, tawo aora bai baireuge, eerduwa bokwa eia mi. 1 Tarodo nono boe etugarekare emawu ime ereore, mare ure turo pegarewu biadodu reore karega, mare tado nono Pao utugaregere. 1 Taro tagago pemegado boe eiamedu boe ji, tameardu kurido tawiemagei, tabagududo Paoce, tameartorudo boe eimejera bataruji. 1 Boe etugarege, tameartorudo tagimejeragei tabagudu tabo, mare pemegareuge, ro butugureuge ei tu je karega, mare aora rakareugei jamedu. 1 Paga karega, paedui pajebae oiadodu, pawudugugodui boe etonai pai paga tu jedu, pemegare Pao jekai, mare pameardu kurii jitu koia dukeje. 2 Iaboe umode tuwudugugo boe ji boe to pudui turo pegarewu koia ma, kakoduwu mori makudumode ai? Mare boe erorerumode tai, taro pemegarewu koia, tamode tawudugugo inoduji ma, awu inodu pemegare Pao jekai. 2 Ica! Awu inodu bogaire boe emagore tawogai. Cristore tuiwodo pagai jamedu, tarodo nono turo reore. 2 Ro pegarewu bokwa, batararodae bokware jamedu. 2 Boe erorerure ji, mare ukare inodu kirimi, boe egorerure ji, mare mako pegakare boe ji, mare ure tumagu ure tugogadodu jetorodo boeiwu iera kai. 2 Ure paro pegarewu reko tugodu tuwiri tada i keje, duma pawiwo paro pegareuji, paewo boe jetororeuji. Tujebae tabore iogore pai. 2 Marigudu tare nono barege ewogware boetowugere, mare oino, tare tagirimi jeture tagaroe jiwu ae pugeje. 

Ure tugera maku puaiwuge eroiagudu. Tagi jamedu, areme, tamertorudo tagoge ewadaruji. Ia emage emeartorukare Pao bataruji, mare epemegagodumode tuwire ero pemegarewu koia, emeardukare ewadaruji kodi karega. 2Mare eerdui taro tagago pemegaji, tagera iwori taro tagago tabo dukoia. 3Tagoroe kaba boe eerdure jiboeji, tagao motuji, tagoroe meriri ekurewu padui tawugeje duji, tagudae motureuji. 4Mare tagoroemode tadoda, tawabo tada, tagaroe ro pega bokwarewu, kori bokwarewu, ro butugurewu, awu inodure pemegaguragare Pao jekai. 5Oinore upagare Pao bogaiwu mariguduwu areme pemegareuge ere tudo; emeartorure tugoge ewadaruji. 6Oinore Sara meartorure Abraão ji tumagoi ji: 
Ikimejera oino dutabo. Emare orere tagi, taro pemegai dukeje, tabagudukai ia boe pegareuce dukeje. 7Du reorere uwirereuge tagi, tado nono iaboere tawire ebo, emage edurukare tareore, mare eonagodure ure boe eedowu boe pemegareuji tagabo. Tado nono iabore ei, iaboe iaboe ekawo tagogwamagudui baru todu pegado. 
Boe enogudui boe eiamedu boe ebodu. 8Ia boi pugeje: tawabodo mito tu je, tameardu kurido pui tai nono tamanamage, tawiemageie ure puje du reore, tagogududo taiagududo puapo, tado nono boe etore kugurere pu jekai. 9Tagaba mori pegareboe maku ro pegare taiwu ai, tagodu kagiri kaba kodu kagirire taiwugei. Paci oino, tamago pemegado ei. Awu inodu bogaire boe emegore tawogai, taenawo boe pemegarewu makuduwo tagai du bogai. 1 Paga karega, aidure tuiewowu, aidure tuiegarewowu, umode tugera ra pegareboe piji, umode togwa ra tuwadararodae piji. 1 Umode tuiaedo pegareboe piji, ro pemegamode, jemarumode boe butugurewu bogai, kodumode rekodaji. 1 Paga karega, Pao aiwore ro pemegareugei, biapagare emagore bogaiboe bogai. Mare je korigodure ro pegareugei (Sl 3, 3 1). 
Boewo tudurudo tujebaeji, Cristo magai tudurudo tujebae jitu reore. 1 Tagaidumode boe pemegareuji ma, ioguduba umode turo pegado tai? 1 Jamedu, taegaremode boe emode boekorido tai boe jetororewu koia dukeje. Du kodi icare tabagudu kaba boe emago okorii tai dukeje, tamorora amagadu kaba. 1 Paci oino, tamago pemegado tawabo tada Pagimejera Jesus Cristo ji, tado tarugadu tamagowo onare taiboe ji tameartorae kodiboe bogai. 1 Mare tamagodo ei butugu tabo, boe pemegarewu tabo, tameardae jetorodo ma, emago pegare tai dukeje, meartorukare taro pemegai Cristo kejedu jiwuge epoguruwo nowu tumeardae pegarewu koia. 1 Boe jokodu boe erorerure pai (Pao aidu keje) paro pemegarewu koiadu ema remawure, mare paro pegarewu koiadu ema karega. 1 Paga karega, Cristo jamedu, bire mito tu je, paro pegarewu koia, jetororeuge, jetorokareuge eigoia, tuwo parego Pao ae. Tugodu tabore bire, mare jewodure Tudaroe Pemegarewu koia. 1 Nowu utaroe mito dukoiare ure turawuje mugure baicorewu tadawu aroe etae, tumagowo ei, cewu meartorukare Noé rakoje kimodu tabowuge. 2 Cewu Pao upagai butugu tabo ewogai Noei ika kurirewu to du tonaji. Nowu ika tada boe emagakare. Ere ikera awubodure pobe ma jewu metuia bokware ikera awubowuto, duwugere ere cinorudo bubutu maerewu piji. 2 Nowu pobo ure nono pago o boe etao pegododure tabowu pobo reore, du ure taginorudo jamedu. Ukare boe ewiri kabi, mare ure boe etaroe pemegado, Pagimejera Jesus Cristo jewodu koia. 2 Nowu Jesus Cristo ruture baruto, ure tumugudo Pao kana pemegarewu jaogwai, tupadoge, ro rakareboe ere tubujodo ji dukeje. 

Boewo tugodu jiboe pijido. 1Du kodi icare tameardaedo nono Cristo meardaere, du ure tujebaedo tugodu tabo. Nowu ure tujebaedo tugodu tabowuge, ere turo pegarewu barigu tubiji. 2Du tabowo, mugui tugodu tada du tonaji kodukawo tugodu jiboe rekodaji, mare Pao aidu rekodaji. 3Marigudu tarore nono aopegokareuge ero reore, tagagemoi taro pegarewu jamedu boe jituji, tagudu tabo, tai tagaora bai baido dutabo, taegare pegarewu tabo, tai tabujodo paokare emaboeji dutabo. 4Mare oino pugeje, boe erore ta je, tarokai nono turo tago pegarewu du reore pugeje, du kodire emago pega kuricigore tai. 5Enure tudo turugadu cewu umode tugogado jereuge bireuge eiwu togi. 6Du kodire Pao o Bakaru Pemegarewu kogadodure bireuge etai jamedu, ekodu pemegawo tudaroe tabo, ewogware tugodu tabo kodi karega. 
Boe ero pemegarewu. 7Boe jamedu boe akedu puredugodu nure. Du kodi icare taerdu rakado, taedadudo tagogwamagudui Pao jitu tabo. 8Boe jamedu boe otodai, tameardu kurido pui tadoda jii je. Paga karega, boe emeardu kuricigore puidu ure boe bu boe ero pegarewu makarewu aoji. 9Tageragu tu tu aregodure tawai kaewu awararegei, tamago pega ka dutabo. 1 Taedori kaba makudure tagaiwu boe pemegarewu keje tamedagei. Tagire taetu pemegare Paore maku pagaiwu boe pemegareuji. 1 Ia tagi tagagomode ma, tamagodo boe magai Paoie ure tagagodo oinodu reore; ia tagi tamaragodumode, tarodo nono Paoie ure tarodo inodu reore, du tabowo Pao akaru kuridoduwo Jesus Cristo koia. Jire boe emode akaru kurido, ro rakado boe jameduji jii je. Oino godu. 
Bae etonare jiwu cristaodoge ewudugugodae. 1 Imeardu kurire jiwuge tagi, tamorora amagadu kaba jorui ceredo tadoda boewo turo kogado tai, nono ia boe tuginoiwu pegarewu aregodui tagai du reore du kaba. 1 Paci oino, taegaredo tameduiai Jesus Cristo ucebae reoreduji, ma, taegare kuriwo umode towadudo tugurirewu tabo jiwu meri keje jamedu. 1 Boemode tugera okorido tai Cristo ie koia ma, taiwo aidugirimode. Paga karega, Pao Utaroe Pemegarewu mugure tadoda dukoia. 1 Boe ekawo tugera okorido tai boe magai tugera okorido ure pu bito boe ji, iwogu kigodurewu boe ji, mako pegare tumedage eiboe ji, aidure tumedage eiboeji boe ji du reore. 1 Mare tajebaemode cristaodogei tagi dukoia ma, taboguru kaba, mare tamode Pao akaru kurido awu tagiei cristaodoge ino dukoia. 1 Paga karega, boe aregodure pudae boewo tugogado boe ji, boe ji paru tugu Pao uwai piji dutabo. Aro! Boemode boe paru tugu pabiji ma, inoba umode rokare nono Pao o Bakaru Pemegarewu ui turoiagudu reoreugei? 1 Boe rakare pemegarewu uwo cinorudo ma, kaiba ro pegarewu meartorukarewu kodumode pudabo? 1 Du kodi icare, mugure tujebae tada Pao meardae rekodajiwuge, emode tudaroe bu ure boe towujewu pemegarewu iera keje, turo pemegai dutabo. 

Pao burejoiage eroiagudu. 1Imagomode Pao burejoiage emedui tadodadu ewiegai. Pao burejoia nure imi ereore, iordure Jesus Cristo epaeji jamedu, umode towadudowu boe kurirewu makudumode inai jamedu ereore. 2Taetu pemegado makudure tagaiwu Pao uwobei, taeto ei tagaidu tabo, mare taemarui awu moto kejewu boe mori bogai karega. 3Tai makudure tagaiwu Pao uwobe emugudo taguda dutabo karega, mare tagodui etododai taro pemega tabo dutabo. 4Du tabore Pagimejera Kurirewu umode towadudo dukeje, mori akedu bokwarewu baru tadawu makudumode tagai. 
Meartorure Pao jiwuge eroiagudu. 5Du reorere ipare tagi, tameartorudo Pao burejoiage ewadaruji. Taiamedu tabo, tawiegado tamagoi pui dukeje. Paga karega, Pao ure tudurudo ocarore pudulwugei, ure to boe pemegarewu maku ure tuwiegadoboe etai. 6Du kodi, tawiegado Pao iera rakarewu kuda, ro jerebariwo tagabo boe aregodumode dukeje. 7Taro tagago jamedu boe maku ai, emare jetu pemegare tai du kodi. 8Tagagemo kurikaba awu moto kejeboeji. Tameardu awadudo tai, paga karega, onare taiwu Aroe pegarewu eimejera ure taiado tagabo tui nono ia adugo ako jarururewu jeemarui tumode koboe bogai du reore. 9Tadurudo ji tameartoru rakarewu tabo. Taerduware tawiemage emugure moto jamedu boe kaodu eedui tujebaeji tareore. 1 Pao, ore boe pemegarewu jamedu boe cedu, makore tawogai Jesus ie tabo to boe pemegarewu bogaidu, umode tado tarugadu, umodukare boedo tumorido tai, umode tadurudo, mare tajebae biega rogu tu je durekodaji. 1 Emare kurire, ro rakare boe jameduji jii je. Oino godu. 
Boe eimadu. 1 Silvano iera tabo, dure ure nono iwie pemegareure inai, ire awu bapera rogu atugodo tagai. Imeardaere inogituwawo tai, imagowo tai awu Pao o boe pemegarewu remawu inoduji, du inodu kejere taAror pegareure. 1 Babilônia kejewu Pao uwobe eimadure tawogai, Marcos itonaregedu jamedu. 1 Tagimadudo pui tai tagogwabi pui dutabo. Pao o boe butugurewu muguwo meture Jesus Cristo tadawuge eiamedu boe tagabo. 

Boe paru. 1Simão Pedro, Jesus Cristo utugare, Jesus Cristo o apóstolo, cewu jeonare boe emeartorae pemegareuji pareore, ure paginorudowu Aroe Eimejera Pagimejera Jesus Cristo ro jetororewu koiawuge etai. 2Pao o boe pemegarewu boe butugurewu itoduwo tu tu tagabo, taerdui Pao ji, Pagimejera Jesus Cristo ji dutabo. 
Boe ji tudo nono Pao reoredu. 3Pao ro rakareboe ure boe jamedu boe maku pagai paewo, pamagowo ji tui paerduwado cewu makore pawogaiwu Jesus ji, turo kurirewu koia, turo rakarewu koia. 4Du koiare makudumode pagaiwu boe pemegarewu remawu makudure pagai, tawo nono Aroe Eimejera reore, Pao orei tagi dutabo, tai taiaedo awu moto kejewu boe pegaeu jamedu boe piji dutabo. 5Du kodire tadurudo tai taroiwa reore; tameartorae to pui taro pemegarewu tabo, taro pemegarewu to pui taerduwa pemegarewu tabo, 6Taerduwa pemegarewu to pui tai taedorodo dutabo, taedorogodu to pui taroi oino tu tu je dutabo, awu taroi oinodu to pui tamagoi Pao ji dutabo. 7Awu tamagoi Pao jidu to pui tameardu kurii pui dutabo, tameardu kurii puidu to pui taiagudu tabo. 8Paga karega, awu taro pemegarewu kurimode tagabo ma, umodukare tagiarido, umodukare tagera kedodo, taerduwai Pagimejera Jesus Cristo jitu koia. 9Oekare awu inodu ceboe, jordu kiogokare boeji, joku bokwa nure; biagodure tui tubemegado turo pegarewu mariguduwu piji dupiji. 1 Du kodi icare iwiemage, tameardu awadudo tai, tagedu rakado Pao makore tawogai kaewu tamaragodaeji. Toromode oino ma, tawudumodukare iaboe iaboe keje. 1 Oinodu tabore, ure paginorudowu Pagimejera Jesus Cristo o boe pemegarewu akedu bokwarewu kaewu awara ja barimode tagai. 
Awu bapera atugo kodiboe. 1 Du kodi icare imodukare ikera ra inogituwai tai awu iwadaru tabo dupiji, taerduware ji, tare tawure tugu ji kodi karega. 1 Imugui awu moto kejewu iwai tada du tonaji itonagodure iwo tameardu awadudo tai imagoi tai dutabo. 1 Iorduware boe puredugodui imode ikera ra awu iwai piji duji. Oinore Pagimejera Jesus Cristore ido boe pa. 1 Mare imode tawia butudo nowu inodu keje, iwogwamode tabiji durekodaji jamedu. 
Apostolodogere boe eerduwadowu ro raka. 1 Boe jokodu, paioi bakaru paga pagarewu keje dukoia karega cere taerduwado Pagimejera Jesus Cristo ro rakaji, aregoduji; mare ceerdure ji ceeku tabo dukoia. 1 Paga karega, Pao jabijire ure ie kurido, akaru kurido, tagoi turugu kurirewu piji dutabo: -Imeardu kurire jiwu Itonaregedu reo, kejere ire imeardu kuriae bu. 1 Awu akoi oinodu mitotu jire cemeardure baru piji, ceragojei apo nowu tori pemegarewu ao keje dukeje. 1 Du inodu koiare cemeartoru remawure profetadoge ewadaruji, dure tagi jamedu tameartorumode ji ia jorugo urugu magai boeco kurirewu tada du reore, jii barogwa kododu kae, jii barogwa tabowu kuieje rutumode tawabo tada du kae. 2 Mare taerduwamode boetoji: iaboe iaboe umodukare padure bapera atugo pemegarewu kejeboe awadudo taobiji. 2 Paga karega, padure bapera atugo pemegarewu kejewu ia bataru todukare ime emeardae koia, mare Pao Utaroe Pemegarewu joi ime ewugejedu koiare emagodo Pao ie tabo. 

Jorduwa paga pagareuge emago pegare jiboe. 1Boemagai bataru redugodurewu profetadoge emedure boe etada, du reorere jorduwa paga pagareuge emedumode tadoda, duwuge emode boe enogwacei pubijidu pegarewu kuo tadoda, tui taeku to pui dutabo. Emage enure ure einorudowu Pagimejera pijido, du kodire emode tuwogwado pi tuku je. 2Ia makareboe emode togwacedo eiaogwai turo pegarewu tabo, dutabore emode boedo togwa pegado awara jetororeuji. 3Etogeare awu moto kejeboeji dukoiare emode tagokogado tai tuwadararodu tabo. Mare boe ji tugogado eidu aregodu nure, ewogwadodumodedu puredugodu nure. 4Ica, Pao butugugodukare to tupadoge ero pegai pudui duji, mare ure ewarigu jewoduio coreuto, tadare umode eedo jii tumode tugogado boe ji du kae. 5Butugugodukare pagododaiwugei. Ure einorudowuge ere ikera awubodure buture ikera awubowuto pobe ma jewu metuia bokware du reore tu je, duwuge etadawure Noé rema, ure boe jetorogodurewu kogadowu Paoi bubutu maerewu butudo ro pegareuge makareuge ewugeje du tonaji. 6Ure Sodoma, Gomorra bakurireuge eeda kedodo, ure jorugududo emage, botumode inodu rekodaji ro pegareuge eerdaece. 7Mare ure imedu pemegarewu Lot udo cinorudo, du butukare nowu ro pegareuge ero pegarewu boe keje. 8Mare paga karega, imedu pemegarewu Lot, mugure etodadu, utaroe kiarigodure tuiordui, tumeardui ero pega boe jituji. 9Du kodi icare Pao jorduware tuwo ro pemegareuge einorudo, tui ro pegareuge edo turugadu tuwo epegado umode tugogado boe ji kejewu meri keje. 1 Duwugere eture tumeardae pegarewu tabo nowu boe ekodu aidu pegarewu rekodaji, poguru bokwareuge, enure Pao ro rakarewu redugodudo. Pagudu bokwareuge, ocarore puduiwuge, emago pegare Pao utugaregei. 1 Pao o tupadoge emago pegakare ei, ero raka kodui ekori kodi karega. 1 Nowugere, ere nono barege ereore, eonare tuwogwado duji, emago pegare tuiordukare jiboeji, dukoiare ewogwamode rugadu. 1 Awu inodure morimode etai turo tago pegarewu morice. Eegarere tui tumagu turo pegarewu kai meri jituji. Ure tubeadowu ime, uwabo rorogodurewu ime, eegarere taidae pegareuji, togwagei tagabo du tonaji. 1 Eeku okorobadure turo tago jerebari tabo, ekare tuwudugugo turo pegarewu keje, ere utaroe ro rakareuge ewududo turo tago pegarewu tabo, ewabore turugadu togeadodure jiboeji, etagaru pegadodure. 1 Ere tuiaedo awara jetororewu piji, tuwo tuwarigu Balaão Bosor onaregedu utawara kae, dure aidure boe ero pegarewu jiwu moriji. 1 Iaboe enogituware ji meartoru bokware kodi. Ia mako bokwarewu barogo ure nowu profeta aora bai bairewu ro pegarewu kado, tumagoi ji boe ewadaru tabo dutabo. 1 Ere nono pobojari kidureure, ere nono bakuru rakarewu rore jiwu boetugu barigudui jewoduioto du reore. 1 Tago awadurewu pegarewu tabore ere meardure puduiwuge emeardae pegado, ere ure tudaru maigodu turo jetorokarewu pijiwuge eiodo turo tago pegarewu keje. 1 Egore ei emugumodukae iaboe kuda, emage remawuge emugure turo tago pegarewu kuda. Paga karega, imedu mugure ure tumorido puduiwu ro raka kuda. 2 Awurema karega, rekodure awu moto kejewu boe ero pegarewu pijiwuge, tuiorduwai ure paginorudowu Pagimejera Jesus Cristo jitu koia, mare ewudumode nowu boe ero pegareuto pugeje ma, epega kodumode tao kae. 2 Ema remawumode ei, eerduwa kawo awara jetororeuji, mare tuiordui jitu dukeje, emode tugirimi tuibagi tui tuiaedo Bakaru Pemegarewu kogadodure pudaiwu pijidu, ema karega. 2 Boere ei nono boe egoi arigao jitu reore arigao ure tuweari kowuje pugeje , iarema boe egoi jugorewu jitu reore: jugorewu kabidure, dukeje, ure tugirimi rotukuruto pugeje. 

Jesus Cristo aregodumode pugejedu. 1Imeardu kurire jiwu iwiemage, ire atugodo tagai bapera atugo rekodajiwu reo. Ei pobe dukeje ire tado tawiabutudo taerduware jiboeji ma, taerduwa pemegawo ji. 2Tawiabutudo profetadoge pemegareuge ewadaru keje, tawiabutudo apostolodoge ere taerduwado jiwu ure paginorudowu Pagimejera Jesus Cristo ui taroiagudu keje. 3Taerduwado awu inoduji boetoji boe akedu puredugodu kejere, bataru pegareuge, bataru okirureuge etaregodumode, duwugere eedure turo pegarewu tada. 4Egomode kaiba akore taregodumodedu padure? Paomage ewi rekodaji boe jamedu boere nono tureore kimo, ure nono awu moto todu paru pijidu reore. 5Ere tuwiago taobiji boe otoji baru, moto, todure marigudu duji, Pao bataru ui udo tudawuje pobo oia biji duji. 6Ewiagodure awu moto kejewu boe ewogware pobo tada Pao koia dupiji. 7Mare baru, moto, todure oino mai du, Pao batarure jetudo turugadu joru kai, nowu umode tugogado boe ji kejewu meri keje, dukejere ro pegareuge ewogwamode. 8Mare imeardu kurire jiwuge tagi, tawiagodu kaba awu bakaru piji Pao jekai, ia meri ure nono jorui mil cedu reore. Jorumode mil cedu ure nono meri mito tu je du reore. 9Pao umodukare boedo jii tuwadaru keje, iaboe emeardae reore. Mare ure tuwudugugo tai, aidukare iaboe iaboewo tuwogwado, aidure boe eiamedu boewo tumeardae kirimi pudae duji. 1 Pao aregodumode jiwu meri ure nono iwogureboe aregodumode jiwu meri reore. Nowu meriji, baru akedumode tuiaruru kuricigo tabo, baru tadaboe jamedu boe akedumode jamedu jorureia keje, awu moto okwamode jeture kejeboe jamedu boe tabo. 
Baru maiwu, moto maiwu. 1 Awu boe jamedu boe akedumode, du kodire tameardae tugu taro pemegawo du bogai, tamagowo tabaru tabo jamedu. 1 Tabagai nowu Pao o meri bogai, akedo tai nowu meri aregodumodedu bogai; nowu meri keje baru akedumode, baru tadaboe jamedu boe kowudumode joru tabo. 1 Pagirema pabagamode baru maiwu bogai, moto maiwu bogai, du tadare boe jetorogodurewu mugure, Pao bataru rekodaji. 
Bapera ao. 1 Du kodi icare, imeardu kurire jiwu iwobe, tadurudo tai, iorduwo tai taro pegarewu bokwaji, boe enogituwai taidu bokwaji, boe butugurewu tada. 1 Taerduwawo Pagimejera okudu uiagudu ure paginorudo. Ure nono pameardu kurire jiwu pawie Paulo ure bapera atugodo tawogai du reore, makudure aiwu jorduwa rakarewu rekodaji. 1 Oinore rore to bapera atugo jamedu boe keje, makoi awu inoduji dukeje. Kejere ia boe eerduwakare kuri jiboe padure, dukoiare ia jorduwa rakakarewu duru rakarewu ime ere tuiodo nowu bataru keje, mare tuwo tuwarigu boe pegareuto, ero magai ia bapera atugo pemegarewu jitu reore. 1 Du kodi icare, tagi iwiemage, ire tameardu awadudo, boe aregodumode pudaedu otodai. Tameardu awadudo tai tawudu kawo tagodu pemegarewu piji, nowu boe ewadaru rikikarewu koia. 1 Mare tarijodudo ure paginorudowu Pagimejera Jesus Cristo o boe pemegarewu tabo, taerduwai jitu tabo. Emare boewo akaru kurido oino, boe jameduji jii je. Oino godu. 

Boe paru. 1Rakojere jii boe paru pijiwu, cemeardure jiwu, ceerdure jiwu, cedaiwore jiwu, cegera jeture jiwu bataru jerewu jire cemagore. 2Paga karega, Jereboere towadudo, ceerdure ji. Cenure Jereboe akedu bokwarewu kogado tawiegai, du mugure Pao tada, du ure towadudo paegai. 3Cereadodure tawiegai ceerdure jiboeji, cemeardure jiboeji, ma, cemedagewo tagi jamedu. Ica, Pare pamedagedo puje Pao apo, Onaregedu Jesus Cristo apo. 4Cere bapera atugodo awu inoduji tawogai ma, taegare kororogoduwo. 
Urugureboe nure Paoce. 5Cemeardure jiwu bakaru dure cere awadudo tawogai du reo urugureboe nure Paoce, boeco bokware tada. 6Pamagomode paragojeie apo, mare paragojei boeco tada dutabo ma, pawadararodu rabodu ure, pamerukare boe rikireuji. 7Mare pamerumode urugu tada, mugu magai turugu tada du reore ma, pamugumode pamedage ebo puapo, Onaregedu Jesus Cristo ku umode pabemegado paro pegarewu jamedu boe piji. 
Boe eregodui turo pegarewu pijidu. 8Pamagomode paro pegarewu bokwaie ma, panure paekuri pagado pagaobiji, boe jokodure emaboe metukare padoda. 9Mare pamode boe pa paro pegaji ma, Pao rakojere nono tubemega tabo, tuiedorogodu tabo, tuwo paro pegarewu okwado, tuwo pabemegado boe pegarewu jamedu boe piji. 1 Pamagomode paro pegarewu bokwaie ma, panure batararodaedo ema, o bataru metumodukare padoda. 

1Itore kugure, inure bapera atugodo awu inoduji tawogai, taro pega kawo. Mare ia tagi ro pegare ma, makore Pao ji pabaru tabo boere, dure ro jetororewu Jesus Cristo rema. 2Emare paro pegarewu mori rema. Mare pagi tu je karega, awu moto kejewu ro pegareuge eiamedu boe emori nure ema jamedu. 
Boe erowo nono Paoi boe eroiagudure. 3Paromode nono ui paroiagudu reore ma, pamode boe pa paerduwai jitu duji. 4Akore tuiorduwaie ji, mare rokare nono ui boe eroiagudu reorewu, batararodu nure, boe rikirewu mugukare apo. 5Mare rore nono makore jiboe jiwu, Pao meardu kuriae mugure apo rugadu. Awu inodu tabore paerduware pamugui apo duji. 6Akore tumuguie apowu, romode nono ro pemegai du reore. 7Imeardu kurire jiwuge tagi, ikarega ure bapera atugodo boe eroiagudu maiwuji tagai, mare boe eroiagudu mariguduwu makudure tagai boetojiwuji. Awu boe eroiagudu mariguduwure awu tameardure jiwu bataru rema. 8Mare oino imode bapera atugodo ia boe eroiagudu maiwuji tagai, dure maiwure jokodu tagai, ai jamedu. Paga karega, boeco akedu, boe jokoduwu urugureboe aregodu nure. 9Akore turagojeie urugureboe tada, mare kodu kagirire tuwie jiwu, rakoje nure boeco tada kimo. 1 Meardu kurire tuwie jiwu rakojere urugureboe tada, bure akurumodukare boeto. 1 Mare kodu kagirire tuwie jiwu rakojere boeco tada, merure boeco tada, jordukare kaiba tumode tuwure akurudo. Boecore joku mitudo. 
Awu moto kejewu boe epagudae. 1 Itore kugure, inure awu bapera atugodo tagai, taro pegarewu okware Jesus ie tabo kodi. 1 Boe etuomage, inure awu bapera atugodo awu inoduji tagai, taerduware cewu rakojere jii boe paru pijiwuji kodi. Ipare, inure bapera atugodo tagai, tare tamorido pegareboeji kodi. 1 Boe etore kugure, inure bapera atugodo tagai, taerduware Pao ji kodi. Boe etuomage, ire bapera atugodo tagai, taerduware Aroe Eimejera ji kodi. Ipare, ire bapera atugodo tagai, tadurure kodi, Pao o bataru meture tagabo kodi, tare tamorido pegareboeji kodi. 1 Tameardu kurikaba awu motoji, awu moto kejeboeji. Iaboe meardu kurimode awu motoji ma, Pao meardu kuriae mugukare apo. 1 Awu moto kejeboe jamedu boe, boe ekodu meardae pegarewu, boe eeku akemo pegarewu, boe enojaroae, aregodukare Pao piji, mare moto piji. 1 Awu moto akedumode tumeardae pegarewu tabo, mare rore nono Pao aidu rekodajiwu imedu rakojemode jii je rugadu. 
Onare Cristo jiwuge. 1 Itore kugure, boe puredugodu nure. Tameardure onare Cristo jiwu aregodumode duji. Mare icá: onare Cristo jiwuge emagare marigudu, du kodire paerduware boe puredugoduie ure duji. 1 Ere tudawuje pabiji mare pagabowuge karega. Mare oinore ure boe eerduwawo eiamedu kaegae pamedagere emage. 2 Tagirema, Pao Utaroe Pemegarewu makudure tagai, du kodire taerduware boe jamedu boeji. 2 Ire bapera atugodo tagai, mare taerduwa bokwai boe rikireuji du kodi karega, mare taerduware ji dukoia, boe ewadararodae aregodukare boe rikirewu piji kodi. 2 Ioguduba batararodure? Cewu akore Cristo kaegae Jesus cedu jiwu. Onare Cristo jiwu nure awuce, ure tuiorduwa bokwado Uoji, Onaregeduji. 2 Cewu aidukare Onaregedu jiboe, etaidukare Uoji jamedu. Aidure Onaregedu jiboe jamedu boe, etaidure Uoji jamedu. 2 Tameardure ji boe otojiboe metu pemegado tagabo. Tameardure ji boe otojiboe metumode tagabo ma, taedumode Onaregedu apo, Uo apo jamedu. 2 Akore tumode maku pagaiboe reo jereboe akedu bokwarewu. 2 Awu inodu jiboe itaidure iwo bapera atugodo ji tagai: nowu ure tawarigu boetowuge eiboeji. 2 Tagirema, makudure tagaiwu Aroe Pemegarewu mugure tagabo, umodukare turugadu boewo taerduwawo ji pugeje, mare Aroe Pemegarewu unure taerduwado boe jameduji; boe rikirewu nure ema, boe ewadararodae karega ure ema. Tamugudo apo ure taerduwadodu magai du reore. 2 Oino, itore kugure, tamugudo apo, duma, umode towadudo dukeje, paegarewo, pagiarigodu kawo paedu jaei piji duji, aregodu keje. 2 Taerduware ro jotororeuie ure Jesus ce duji, taerduwado ro jetororeboe eiamedu boe ewodui piji duji. 

Pao ore nure pagi. 1Tameardae tugu Pao meardu kurii paiduto. Pagiere Pao Aroe Eimejera ore u! Ore nure pagi rugadu. Du kodire awu moto kejewu boe eerduwakare pai, eerduwakare ji kodi. 2Imeardu kurire jiwu iwiemage, oinodu piji Pao ore nure pagi, mare pamodedu ukare towadudo roga kodi karega. Paerduware inodu umode towadudo du kejeie pamode nono Pao reore, paerdumode ji uredu reore. 3Upagare bogaiwuge eiamedu boe epemegamode nono pemega reore. 4Ro pegareuge eiamedu boe enure boe eroiagudu okwado, paga karega, boe ero pegarewu ure boe eroiagudu okwadodu rema. 5Taerduware Jesus aregoduie mato tuwo boe ero pegarewu okwado duji, taerduware ro pega bokwaie jamedu duji. 6Rakojere apowuge eiamedu boe ero pegakare. Ro pegareuge eerdukare ji, eerduwakare ji jamedu. 1Itore kugure, iaboe iaboe ekawo taerduwa pegado. Rore boe jetororewu jiwu, ro jetorogodureboe nure ema, Jesus ro jetorogudure du reore. 8Ro pegareboe, Aroe pegarewu oge nure emage, paga karega, Aroe pegarewu ro pegare boe paru piji jii oino. Icá, Pao Onaregedu ure towadudo tuwo Aroe pegarewu ro pegarewu okwado. 9Boture Pao pijiboe eiamedu boe ero pegakare, Pao ore nure emage kodi; ero pegamodukare, ewodure Pao piji kodi. 1 Awu inodu tabore boere boe pawuje Pao orere emawugei, Aroe pegarewu orere emawugei. Ro jetorogodukareuge eiamedu boe, Pao ore karega ure emage; meardu kurikare tumana, tuwie jiwuge, Pao ore karega ure emage jamedu. 
Boe ekodu kagirii puidu, boe emeardu kurii puidu. 1 Awu inodu tameardure ji boe paru piji pameardu kuriwo pui. 1 Parokawo nono Caim ro magai tui tuwie bito du reore, Aroe pegarewu oe nure ema kodi. Kodiba ure bito? Ro jamedu boe pegare kodi, nowu uwie rema ro pemegare. 1 Iwiemage, taereru kaba boe ekodu kagirii taiduji. 1 Paerduware padarudodui pawi piji pae kaeduji, mare pameardu kurii pawiemagei du kodi. Meardu kurikarewu meture tuwi tada. 1 Kodu kagirire tuwie tumana jiwu boe eceba nure ema. Taerduware boe ecebare emaboe eragoje raikae duji. 1 Paerduware boe emeardu kuriaeji, Jesus ui tumagu pagai dukeje. Pagi jamedu pamode pamagu pawiemage pamanamage ewugeje. 1 Awu moto kejewu ia oe kurireboe jordumode tumana tuwie marenarui ema duji, umode tuwabo mi ai ma, inoba Pao meardu kuriae umode tada? 1 Itore kugure, pameardu kurikawo boe ji pamago tabo, pageru tabo, mare paro pemegarewu tabo, boe jokodu tabo. 1 Awu inodu tabore pamode boe pa pamugui boe rikirewu jaogwai duji, pawabo butugugodumode jekai. 2 Pawabo umode pamorora amagadudo dukeje; paga karega, Pao kuricigore pameardae kori, jorduware boe jamedu boeji. 2 Imeardu kurire jiwu iwiemage, pawabo umodukare pamorora amagadudo pai ma, pabagamode Pao bogai. 2 Cenogwamagudumode jiboe jamedu boe, umode maku pagai, parore nono ui paroiagudu reore kodi, paro pemegare jekai kodi. 2 Ui paroiagudu reo: pameartoruwo Onaregedu Jesus Cristo ieji, pameardu kuriwo pui ui paroiagudu reore. 2 Rore nono ui boe eroiagudu reorewu, rakojere Pao apo, Pao rakojere apo. Paerduware rakojei pagabo duji, ure maku pagaiwu Utaroe koia. 

Jorduwareuge paga pagawuge, jorduwareuge ema remawuge. 1Imeardu kurire jiwge tagi, tameartoru paga paga kaba boe eiameduji, mare tagado Pao oge emode du bogai jao. Paga karega, pagawu profetadoge makareuge ere turagojedo awu moto keje. 2Awu inodu kejere boe emode boe pa Pao utaroeji: cewu akore Jesus Cristoie imedudo pudumiwu jamedu boe, Pao oge nure emage. 3Ukare Jesus Cristo akaru pemegadowu boe eiamedu boe, Pao oge karega ure emage, mare onare Cristo jiwu ogere emage, du tameardure aregodumode duji. Mare rakojere awu moto keje marigudu. 4Itore kugure, Pao oge nure tagi du kodire tare tamorido onare Cristo jiwuji. Paga karega, mugure tagabowu kodure nowu ore moto cewu kori. 5Moto kejeboe nure emage, du kodire egoino moto kejeboeji, moto kejewuge ewiapagare ewadaruji. 6Pagirema, Pao oge nure pagi, jorduware Pao jiwuge ewiapagare pawadaruji, Pao ogekare emawuge ewiapagakare pawadaruji. Awu inodu tabore paerduware bataru jetororeuji, bataru jetorokareuji. 
Boe enogudui puidu. 7Imeardu kurire jiwuge, pameardu kuriwo pui. Boe emeardu kurii puidu aregodure Pao piji. Meardu kurire tuwiemageiwu jamedu boe ewodure Pao piji, eerduware Pao ji. 8Meardu kurikarewu jorduwakare Pao ji, paga karega, meardu kurireboe nure Paoce. 9Pao meardu kuriae ure towadudo pagai du kodiboe reo ure tonaregedu ui mito tu jedu utudo pawogai awu moto kae, koiawo ure paedo du kodi. 1 Awu inodure boe emeardu kuriae rema pameardu kurii Pao koia karega, mare Pao meardu kurii pai boetoji dukoia, tui Tonaregedu arego pawogai tuwo paro pegarewu morido tuwi tabo. 1 Itaidure jiwu iwobe, Pao meardu kurire pai oino ma, pagi jamedu pameardu kurimode pui jamedu. 1 Iaboe iaboe eerdukare Pao ji, mare pameardu kurimode pui ma, Pao mugumode pagabo, meardu kuriae mugu kororogodumode pagabo. 1 Awu inodu tabore pamode boe pa pamugui apo duji ui Tudaroe maku pagai dukoia. 1 Ceerduware Paoi Tonaregedu utudo mato tuwo awu moto kejewuge einorudo duji, cereadodure awu inoduji jamedu. 1 Akore Pao Onaregeduie ure Jesus cewuge eiamedu boe, Pao mugure ebo, eedure Pao apo jamedu. 1 Paerduware pameartorui Pao meardu kurii paidu jituji. Boe emeardu kuriae nure Paoce. Meardu kurireuge eiamedu eedure Pao apo, Pao mugure ebo. 1 Pameardu kuriae kororogodumode padoda ma, pabagamode Pao umode tugogado boe ji kejewu meri bogai, paga karega pare nono ureore awu moto keje kodi. 1 Boe epagudu bokware meardu kuriae keje. Boe emeardu kuriae ure boe epagudae barigu, paga karega, boe epagudae ure boe ekori reko pudabo, pagudurewu meardu kuri pemegamodukare. 1 Du kodi icare, pameardu kuriwo Pao ji, emare meardu kurire pai boetoji kodi. 2 Iaboe egomode imeardu kurire Pao Aroe Eimejera ji oino, mare kodu kagirimode tuwieji tumanaji ma, batararodu nure. Paga karega meardu kurikare tuiordure jiwu tuwieji tumana jiwu, roiwamodukare tumeardu kuriwo tuiordukare jiwu Pao ji jamedu. 2 Paore ui paroiagudu reo meardu kurire Pao jiwu, meardu kurimode tuwiemagei, tumanamagei jamedu. 

Boe emeartorui Jesus Cristo jidu. 1Meartorure Cristoie ure Jesus cewuge eiamedu boe, ewodure Pao piji. Meardu kurire Uo jiwuge eiamedu boe, emeardu kurimode Onaregeduji jamedu. 2Pameardu kurimode Pao ji, paromode nono ui paroiagudu reore ma, awu inodu tabore paerduware pameardu kurii Pao ore ei duji. 3Paga karega, boe emeardu kurii Pao jitu, boe eroi ui boe eroiagudu jitu du rema. Ica, ui boe eroiagudu motudukare, barire. 4Boture Pao pijiboe eiamedu boe ere tumorido awu moto kejeboeji. Pameartoru tabore pare pamorido awu moto kejeboeji. 5Ioguduba umode tumorido awu moto kejeboeji? Meartorure Pao Onaregeduie ure Jesus cedu jiwuge karega? Aregodure pobo tabo, boe eku tabowure Jesus Cristo rema. 6Pobo tabo tu je karega, mare pobo tabo, tugu tabo. Pao Utaroere tuiodo awu inoduji, emare boe jokodurewu rema. 7Ure tuiodo awu inodu kejewuge ere pobe ma jewu metuia bokware: 8Aroe Pemegarewu, pobo, boe eku; awuge ere tuiodo keje pureore. 9Pameartorumode ime ewadaruji ma, Pao makore jiboe kodure ime enoe kori. Ica, cereadodure jiboere, Pao makore tonaregedu jiboe rema. 1 Meartorure Pao Onaregedu jiwuge eiamedu boe, nowu Pao makore jiboe meture ebo. Meartorukare Pao jiwu, unure batararodaedo ema, meartorukare Pao makore tonaregedu jiboe jitu kodi. 1 Awu baru tadawu bakaru reo paore jereboe akedu bokwarewu maku pagai, awu jereboe mugure Tonaregedu apo. 1 Pao jereboe jeture apowu, jereboe meture apo jamedu. Pao Onaregedu rakojekare apowu, jereboe metukare apo jamedu. 1 Awu inodu jire ire bapera atugodo tagai, jereboe akedu bokwarewu jetuwo tagabo, tameartorui Pao Onaregedu ie jitu kodi. 1 Pagogwamagudumode Pao ji dukeje, pameartorumode pagogwamagudure ji bogaiboe aidae rekodajiboe, umode maku pagai duji. 1 Pameartorumode umode pagogwamagudure ji bogaiboe jamedu boe maku pagai ma, paerduware pagogwamagudure ji bogaiboe ure maku pagai rugadu. 1 Iaboe eerdumode ia tuwie ro jokodu kaduji, okwamagududo Pao ji paru tabo, dutabore Pao umode awu pawie jedo. Mare umode boe ewidowu ia boe ero pegareure, imagomodukare boe enogwamaguduwo awu boe ero pegarewu paru tabo. 1 Boe ero pegarewu jamedu boe, pegare, mare ia boe ero pegareure du ukare boe erego tuwi kae. 
Bapera ao. 1 Paerduware boture Pao pijiboe eiamedu boe ero pegakare; boture Pao pijiwuge eiamedu boe Pao jeture ei, dutabore pegareboe umodukare tugeragu ei. 1 Paerduware Pao ogeie ure pagi duji, awu moto jamedu boe mugui pegareboe ro kuda duji. 2 Paerduware Pao Onaregedu aregodui tuwo paerduwa maku pagai paerduwawo boe rikireuji. Pamedure boe rikirewu keje, pamugui Pao Onaregedu Jesus Cristo tada, dure Aroe Eimejera remawu rema, jere jii jeboe rema. 2 Itore kugure, taiaedo paokare emaboe piji. 

Boe paru. 1Codurewu imedu imi, ire awu bapera atugodo boe eimejerago pemegareudo bogai, imeardu kurire jiwu ore ewogai jamedu; mare imi tu je karega, mare jorduware boe rikirewu jiwuge eiamedu boe jamedu. 2Awu boe rikirewu jeture pagabo, mugumode pagabo jii je jamedu. 3Boe pemegarewu, boe okudurewu, boe butugurewu aregodure Pao pijidu, Jesus Cristo pijidu, muguwo tagabo, boe rikirewu keje, boe emeardu kuriae keje. 
Boe emeardu kurii puidu. 4Iegare kuricigore iordui ia akore ekodui boe rikirewu kejeduji, Paoi paroiagudu reore. 5Oinore inogwamagudu nure ai, ikimejerago, mare iwo aroiagududo pugeje du bogai karega, mare Paore paroiagudu jii paru pijidu reo pameardu kuriwo pui. 6Boe emeardu kurii paidu reo parowo nono ui paroiagudu reore. Mare Paoi boe eroiagudu boetojiwu reo tameardu kuriwo pui jii je, awu inodu jire taerduware ji boe paru piji. 
Profetadoge paga pagawuge. 7Batararodurewu makareuge ere taodo moto joki, duwugere emagore Cristo kae imedudo pudumi. Akoinowu, ure boe eekuri pagadowu onare Cristo jiwu nure ema. 8Tameardu awadudo tai, takawo pamaragodure jiboe barigu boeto, mare mori pemegarewu remawu makuduwo tagai. 9Mare paga karega, mugukare Cristore boe eerduwado jiboe kejewu boe eiamedu boe, Pao mugukare ebo. Mugure ure boe eerduwado jiboe kejewu, Pao mugure apo, Onaregedu mugure apo. 1 Iaboe etaregodumode tagae awu ure boe eerduwado jiboe bokwa tabo ma, tagaba edo turemo tawaito, tagimadukaba ebo jamedu. 1 Paga karega, imadure ebowu umode tumedagedo emage ero pegareuji. 
Boe ao. 1 Itaidure iwo bapera atugododu maedo tawogai, mare itaidukare irowo oino bapera atugo tabo, mare itaidure ituwo tawogai imagowo tai inogwa tabo ma, taegare kororogoduwo. 1 Atuie pemegareudo ore eimadu nure awogai. 

Gaio jiboe. 1Codurewu imedu imi, imeardu kurire jiwu imeduia Gaio bogai. 2Imeduia, itaidure akodu pemegawo amaragodae jamedu boe keje, boe pemegawo ai, akaroe pemegagoduwo gu gu je. 3Iegare kuricigore pawiemage etaregodui itaeduji, emagoi iwiegai akodui aro akago jetororewu tabo duji. 4Iegare kuri remawu nure imeardui itore ekodui boe rikirewu keje duji. 5Imeardu kuricigore jiwu imedu, anure ameartorure jiboe to aro pemegai pawiemagei dutabo, ia pawiemage etaregodui moto tuginoiwu pijiwuge ei jamedu. 6Awuge ereadodure ameardu kuriaeji pawobe ewiegai. Amode etogeadure jiboe jamedu boe maku etai etawaraji, du pemegamode, Pao meardae rekodaji. 7Paga karega, eture tumeardu kuri koia Pao ieji, boe makudukai etai aopegokareuge ekera piji dutabo. 8Du kodire parumode pageragu ure inowu imei, pawo pagera braredo ei, emaragodui boe rikireuji dutabo. 
Ditrefes jiboe. 9Ire ia iwadaru atugodo Pao uwobe etai. Mare Ditrefes, ocaro rakaguragare puduiwu imedu, aidukare tuwo tugeragu cei. 1 Du kodire, itaregodui nono dukeje, imode biabutudo turo pegarewu keje, tui tuwadaru pegado cei dutabo. Jamedu aidukare tuwo tugeragu pawiemagei, ukare aidure tuwo tugeragu eiwuge edo tugeragu ei, ure etawuje Pao uwobe epiji jamedu. 1 Imeardu kurire jiwu imeduia, aro kaba nono pegareboe erore, mare arodo nono pemegareboe erore. Ro pemegarewu boture Pao piji, ro pegarewu jorduwakare Pao ji. 
Demétrio jiboe. 1 Demtério jiboe, boe eiamedu boe emago pemegare ji, boe rikirewu jore keje jamedu. Cegi jamedu cemago pemegare ji. Aerduware cemogoi boe rikirewu jituji. 
Boe ao. 1 Itaidure iwo bapera atugododu maedo awogai, mare iromodukare ino bapera atugo tabo. 1 Ipagamode itu mariguwo iorduwo ai, dukeje pamagomode pagogwa tabo pui. 1 Boe butugurewu muguwo akabo. Pamedage eimadure awogai. Akimadudo pamedage remawuge ebo. 

Boe paru. 1Judas, Jesus Cristo utugare, Tiago uwie, imeardu kurire Pao kejewu pemegareuge etai, Jesus Cristo ure tugeragu ji pudaiwuge etai. 2Boe okudurewu, boe butugurewu, boe emeardu kuriae kororogoduwo tagabo. 
Boe ji tudurudo jorduwa paga pagawuge ime eidu. 3Imeardu kurire jiwu iwiemage, ake rakaguragare ii iwo bapera atugodo tawogai umode paginorudo boeji. Du kodire itaidure iwo awu bapera atugodu tawogai, inogituwawo tai, tagedu rakawo makudure Pao uwobe etaiwu boe emeartoraeji. 4Paga karega, ia ro pegarewu ime emedure padoda podu tabo, duwuge eonare boewo tugogado ei marigudu. Ere Pao o boe pemegarewu pegado, ere tuiorduwa bokwado ure paerduwadowu Pagimejera mitotu jewu Jesus Cristo ji. 5Imode tawiabutudo, taerduware awu inodu jameduji kodi karega. Paore toge einorudo Egito piji dukeje, ure meartorukareuge eeda kedodo. 6Jamedu ure ia to tupadoge ekai tudo nono iaboere, ei tumuga pemegarewu pijido dutabo, ure ekogudo akedumodukarewu bukigu tabo jii umode tugogado boe ji jiwu meri kurirewu kae. 7Jamedu Sodoma, Gomorra bakurireuge, ia oieiwu bakurireuge, duwuge erore turo pegarewu boeji, ere tumagu boe eromodukare emawu turo pegareuto, du kodire epadure toro joru akedu bokwarewu kuda, boe eerdaece. 8Du reorere awu ime etaora pega remawure, ere tugodu pegado, ere Pao o bataru redugodudo, ere togwa pegado aroei. 9Aró! Cewu tupa kurirewu iei Miguel cedu rugodui Aroe pegareuge eimejeraji, Moisés bire dukoia, dukeje, ukare togwa pegado ji, mare akore oino ji tu je aroe Eimejera umode tugogado ai. Oino. 1 Awugerema emago pegare tuiorduwakare jiboeji. Eerdure tu awu moto kejeboeji barege eerdu magai tuioku tabodu reore, dure ure ewogwado boeto. 1 Eiwo pegare, mare ekodure Caim utawaraji kodi. Ere tuwogwado Balaão ui tuwogwado du reore tugodui boe emori rekodaji dukoia. Eeda kedore cewu Coré rugodui boe ji dukeje. 1 Ere boe pegado tagogwage boe keje. Enogwagere tagabo, turokai nono boe erore dutabo, tui tuguredudo dutabo. Ere nono bakuru ure rekowu boetugu biororewu reore. Iguru tudu bokwarewu reoreuge, ewidodure pobe, tugwa bokwa koia. 1 Pobo maerewu pobuto pegarewu ui todaro rururewu barigudu reoreuge. Kuiejedoge ekodui jice woje tuwo tuwogwado boeco akedumodukareuto du reoreuge nure emage. 1 Nowu Henoc, ure pobe taci ikera awubowutowu Adão rekodajiwu, akore oino ei boemoduie oino ei ia boiboe keje. Akore ica, Pao kurirewu aregodure pemegarewu makareuge ebo. 1 Tuwo tugogado boe eiamedu boe ji, tuwo pegareuge epogurudo, tuwo eredugodudo ero pegarewu koia, ewadaru pegare Pao jiwu jamedu boe koia. 1 Butugugodu bokwarewu mako pegarewu nure emage, ekodure tuwadaru rekodajiwu ime, enogwa makore tojarore jiboeji, eebogodure iaboe eroji, mare moridoduwo pudai du bogai. 
Boe enogituwadodu. 1 Tagirema, imeardu kurire jiwuge tagi, tawiabutudo Pagimejera Jesus Cristo utugarege ewadaru keje. 1 Duwugere egoino tai boe puredugodu keje batararodureuge etaregodumode, duwuge eromode nono tuiordae tumeardae pegarewu rekodaji. 1 Ere boe erugo pui jice wojewuge ime, meardae pegarewu ime, duwugere Aroe Pemegarewu mugukare ebo. 2 Tagirema, imeardu kurire jiwuge tagi, taragoje rakado puapo tameartorure jiboe keje. 2 Tamugudo Pao meardu kuriae keje, tabagai Pagimejera Jesus Cristo okudu uiagudu bogai dutabo ma, taewo jii je. 2 Taiodo pagudureuge ewugeje. 2 Iage edo cinorudo, tai etawuje joru piji dutabo. Taiagududo iagei, mare tabagudu tabo, tagaidu kai ekudae rorogodudodure boe ekodu tabo duji jamedu. 
Bapera ao. 2 Cewu roiware tukawo tawududo, tuwo tugeragu tai turugu kurirewu kae, tabega bokwa tabo, taegare tabowu, 2 Cewu ure paginorudo Pagimejera Jesus Cristo koia Pao mito tu jewu, boewo jekaredo, boewo kurido, boewo boe eimejerado ema, boewo ro rakado, jii boe paru piji jii oino, boe jameduji jii je. Oino godu.

Boe Paru. 1Pagimejera Jesus Cristo o bakaru awadudodurewu Paore maku ai tuwo todumode maigoduboe awadudo tudugarege etai du reo. Paore maku to tupa jabiji tudugare João ai. 2Duwure makore tuiordure jiboe jamedu boe Pao bataruie ure, Jesus Cristo bataruie ure duji. 3Jiwo aidugirireuge makomode awu bataru jiwuge, meardure jiwuge, rore nono padure kejeboe reoreuge, mare paga karega, boe puredugodu nure. 
Boe eimadui. 4Joãore awu bakaru maku Pao o Igrejadoge ei ikera awubodure pobe taci ikera awubowutodu mugui Asia kejedu etai. Boe pemegarewu, boe butugurewu, aregodui jere jii jewu Pao piji, Aroe Pemegarewu oe kuri cigorewu mugui Pao apodu piji, 5makore boe jetororewu jiwu, jewodure boetoji bireuge epijiwu, awu moto kejewu boe eimejerage eimejera Jesus Cristo piji, du muguwo tagabo. Emare meardu kuricigore pai, ure paro pegarewu kabi tugu tabo. 6Ure Tuo burejoiadogedo pagi. Jire boe eegarewo, jire boe emode ro ko tao kae boe jameduji jii je. Oino godu. 7Aregodumode tumugui boetugu keje dutabo. Boe eeku jamedu boe jordumode ji, cewu ure bitowuge eerdumode ji jamedu. Koiare, boe epadui pu mekeje awu moto kejedu jamedu boe emode tugera to tumororaji. U! Oino godu. 8Pao akore Alfa nure imi, Omega nure imi: boe paru, boe oto nure imi; jere jii jeboe nure imi, roiware boe jamedu boe jiwu nure imi. 
João jordure jiboe. 9João nure imi, tamana nure imi, tameduia nure imi pajebae tabo, Pao o boe pemegarewu tabo, pabewui Jesus Cristo jiboe keje dutabo. Iregodudodure ia moto mugui pobo maerewu oiadodadu iei Patmos cedu kae, Pao bataru koia, Jesus bataru koia. 1 Iragojei toro dutabo, ia Pao o meri keje, irore pai je, dukejere imeardure ikujebiji ia boe emago rakarewu ui nono meriri akorewu reore duji. 1 Akore oino aerdure jiboe atugodo bapera keje, maku toro Igrejadoge ei ikera awubodure pobe taci ikera awubowuto mugui Asia kejewuge etae: feso kae, Esmirna kae, Pérgamo kae, Tiatira kae, Sardes kae, Filadélfia kae, Laodicéia kae. 1 Icare itaiwore ikujebiji iorduwo akoinoboe jitu bogai, icare iordure jorugu ja meriri ekureuge ei ikera awubodure pobe taci ikera awubowuto duji. 1 Nowu jorugu ja etoiado, iaboere nono Imedu Onaregedu reoreboe mugure etoiadoda, ukudae raicigore jii bure kae, ia boe epeagajejewu meriri ekurewu kogure kajeje. 1 Aora, ao kigadure ure nono Cordeirodoge ewu kigadu reore, boedoguru kigadu reore, joku ure nono joru urugu rakarewu reore. 1 Burere nono meriri metui jorugu tadadu urugu reore, mako ure nono makaguragarewu pobo jaruru reore. 1 Iedure kuiejedogei ikera awubodure pobe taci ikera awubowuto duji tugera pemegarewu tabo. Ia toriga rairewu meri rakaguragarewu ore puibijidu aregodure jabiji, jere nono meri joku urugu rakaguragarewu reore. 1 Iordui jitu keje, iwudure iwi tabo bure paru. Mare ure tugera pemegarewu bu iwugeje, akore apagudu kaba! Boetojiboe, Boiboe nure imi, Jereboe nure imi. 1 Paga karega, iwire mare iewodure pugeje boe jameduji jii je; bireuge eedure kejewu baiporo epa meture itabo. 1 Du kodi icare aerdure jiboe jamedu boe oino maiwu, boiwu jamedu, bu bapera keje. 2 Aerdure jiwu ikana pemegarewu kejewu kuiejedoge mare cewu jorugu ja meriri ekureuge kodiboe reo kuiejedoge ere nono tupadoge eedui Igrejadoge ei ikera awubodure pobe taci ikera awubowuto du reore, cewu joru ja meriri ekureuge ere nono Igrejadoge ei ikera awubodure pobe taci ikera awubowutodu reore. 

Feso kejewu Igreja bogaiwu bakaru. 1Bapera atugodo jeture mugure feso kejewu Igreja jiwu tupa bogai. Oinore cewu iedure kuiejedoge ei ikera awubodure pobe taci ikera awubowutodu, cewu merure nowu jorugu ja meriri ekureuge ei ikera awubodure pobe taci ikera awubowutodu etoiadowu akore 2Iorduware aroji, amaragodaeji, adurui aiduji. Awudugugodure pegareugei, akoebatodure paga pagawu apostolodogei, aerdure ewadararoduji. 3Are adurudo aro pemegareuji, are acebaedo ikie koia, akare aro pemegarewu pijido. 4Mare inogituwamode ai: are ameardu kuriae boetojiwu biegado kodi. 5Kode, awia jeto kaiba pijiba awudure; atugu ato awo aiaedo aro pegareuji, akirimi aro pemegarewu boetojiwu kae. Umodukare ino ma, amodukare aedorodo ma, itaregodumode awogai, imode ako jorugu ja taru tumuga piji. 6Mare ia aro pemegareure jamedu: akodu kagirire Nicolaodoge eroji ikodu kagiri magai ero jitu reore. 7Biapagarewu biapagamode Aroe Pemegarewu akoi Pao uwobe ewiegai duji. Ure tumoridowu, imode mugure Pao o moto kejewu, ure boe eedowu tudureboe maku ai, okwagewo ji. 
Esmirna kejewu Igreja bogaiwu bakaru. 8Bapera atugodo jeture mugure Esmirna kejewu Igreja jiwu tupa bogai. Oinore cewu Boetojiboe, Boiboe, cewu bitodure, jewodure pugejewu akore 9Iorduware akagemoi boe bogai duji, marenarui aki duji. Mare akoroe kuricigore du kodire paga pagarewu judeudoge ewadaru pegare ai, duwugere Aroe pegarewu uwobere emage tu rugadu. 1 Apagudu kaba acebae bogai. Ica, maigodu Aroe pegarewu umode ia tawarigu baicoreuto, tui turokogado dutabo tai. Merimode ikera pudogidure tajebae tada. Ameartorudo jii awimode du kae, imode boe eere tabowu boe etaogajejewu tugu akaoto. 1 Biajarewu bipagamode Aroe Pemegarewu akoi Pao uwobe ewiegai duji. Ure tumoridowu, rekodajiwu boe ewi umodukare turo pegado ji. 
Pérgamo kejewu Igreja bogaiwu bakaru. 1 Bapera atugodo jeture mugure Pérgamo kejewu Igreja jiwu tupa bogai. Oinore cewu iedure toriga rairewu meri rakaguragarewu ore puibijidu jiwu akore 1 Iorduware kaiba amugure. Aroe pegareuge eimejera muga mugure nono. Mare are aiododu rakado ikie keje, akare ameartorui iidu pijido, nowu meartorure iiwu Antipas bitodure tadoda jiwu meriji jamedu, Aroe pegareuge eimejera mugurewo keje. 1 Mare inogituwamode ai iaboeji: biapagare Balaão jiwuge eedure akabo. Emare ure Balac jorduwado uwo torupegado Israeldogei ewo makudure paga pagarewu aroe eimejerage etaiwu barege ekodu kowuje, ero pegawo jamedu. 1 Kodure Nicolaodoge ewadaru rekodajiwuge eedure akabo jamedu. 1 Kode, aedorodo! Umodukare ino ma, itaregodu marigumode awogai, irugodumode ei iiabijiwu toriga rairewu tabo. 1 Biajarewu biapagamode Aroe Pemegarewu akoi Pao uwobe ewiegai duji. Ure tumoridowu, imode aregodure baru pijiwu mugu biarewu boe eke maku ai, imode ia tori kigadurewu maku ai, nowu tori keje ia boe ekie maiwu padumode keje, iaboe eerduwakare ji, makudure aiwu jorduware ji tu rugadu. 
Tiatira kejewu Igreja bogaiwu bakaru. 1 Bapera atugodo jeture mugure Tiatira kejewu Igreja jiwu tupa bogai. Oinore cewu Pao Onaregedu, jokure nono joru urugu rakarewu reorewu akore 1 Iorduware aroji, ameardu kuriji, ameartoraeji, aedori bokwaji, adurui aiduji, atui akodobiji duji, aro boiwu kodui aro boetojiwu kori duji. 2 Mare inogituwamode ai iaboeji jamedu. Are Jezabel, akoi profetarodoie ure pudumidu udo itugarege ero pegado, tui eerduwado erowo boe epogurure jiboeji, ewo makudure paga pagarewu aroe eimejerage etaiwu barege ekodu kowuje. 2 Ire boe raido ai tuwo tuiedorodo du bogai mare aidukare tuwo tuiekirimi tuwo tuiedorodo turo pegarewu piji. 2 Oinore imode barigu ia tuba kae, icare ropegamode apowuge ewudumode tujebae kuricigoreuto, emodukare tuiedorodo turo pegarewu piji dukeje. 2 Imode etore ewido tugogodae pegarewu tabo, dukeje Igrejadoge eiamedu eerduwamode imie ire ikogado boe etoriwuduji, boe etuwabo jituji. Paga karega imode boe maku tagai tu tu taro tagago rekodaji. 2 Tagirema tagodukare emeartorae rekodaji, taerduwakare Aroe pegareuge eimejera o jewoduioji, du kodire imodukare ia taro motudurewu bu tawugeje. 2 Mare tagedu rakado mugure tagaboboeji jii itaregodumode du kae. 2 Du kejere, ure tumoridowu, ro pemegare iro pemegareuji jii oto pa kaewu imode jetudo aopegokareuge epadui pumekejewuge ei. 2 Jetumode ei iwara meriri tabo, umode ewowuje nono nowarewu ruwobo reore. 2 Imode Paore maku inaiwu Barogwa Tabowu kuieje maku etai. 2 Biajarewu biapagamode Aroe Pemegarewu akoi Pao uwobe ewiegai duji. 

Sardes kejewu Igreja bogaiwu bakaru. 1Bapera atugodo jeture mugure Sardes kejewu Igreja jiwu tupa bogai. Oinore cewu Aroe Pemegarewu mugure apowu, iedure kuiejedoge ei ikera awubodure pobe taci ikera awubowutodu jiwu akore aere boe eegai, mare awire marigudu. 2Ameardu awadudo ai, aragojedo awigodu piji. Iordukare aro pemegai Pao jekai duji. 3Awia jeto, are akeragu jiwu, ameardure jiwu Pao bataruji. Ameartorudo ji, aedorogodudo. Aedadumodukare ma, itaregodumode akae iwogureboe ero reore, aerduwamodukare itaregodumode kejeboeji. 4Mare iaboe eedure akabo Sardes keje tukai tugudae rorogodudo turo pegarewu tabo: emerumode itabo tugudae kigadu tabo, epemegare kodi. 5Ure tumoridowu, oinore umode tugudae kigadurewu tabo. Imodukare ie okwado bapera jerewu piji, imode ie kurido Pao jekai, o tupadoge eegai. 6Biajarewu biapagamode Aroe Pemegarewu akoi Pao uwobe ewiegai duji. 
Filadélfia kejewu Igreja bogaiwu bakaru. 7Bapera atugodo jeture mugure Filadélfia kejewu Igreja jiwu tupa bogai. Oinore cewu Pemegarewu, cewu Rikirewu, cewu iedure Davi o baiporo epa jiwu, cewu ure baiporo jado, boe eroiwamodukare tuwo mi, ure mi, boe eroiwamodukare tuwo jado, akore 8Iorduware aroji. Ire ia baiporo jarewu mugudo akododai, boe eroiwamodukare tuwo mi. Paga karega, aduru rakakadu tabo are iwadaru metu pemegado akabo, akare ikie pijido. 9Imode Aroe pegareuge eimejera uwai tadawu ime emagu akai, duwugere egore judeudogeie ure pudumi duji, mare judeudoge karega ure emage, ewadararodu nure. Imode edo tubujodo awure paru, eerduwamode imeardu kuricigoi aiduji. 1 Aeture iwadaru butugureuji, kodi icare imi jamedu ietumode ai iaboe iaboemode ai dukeje, boe puredugodumode boewo turokogado moto jamedu kejeboe ji dukeje. 1 Itaregodu marigumode. Akedu pemegado jeture akabo boeji iaboe iaboe ekawo akaogajejewu tawuje akao piji. 1 Ure tumoridowu imode bai oiadadowudo ema Pao uwai tada, dupijire umodukare tudawuje piji, imode Pao ie atugodo keje, imode Pao o bakurirewu Jerusalém maiwu aregodui baru pijidu, Paore arego matodu ie atugodo keje, imode ikie maiwu atugodo keje jamedu. 1 Biajarewu biapagamode Aroe Pemegarewu akoi Pao uwobe ewiegai duji. 
Laodicéia kejewu Igreja bogaiwu bakaru. 1 Bapera atugodo jeture mugure Laodicéia kejewu Igreja jiwu tupa bogai. Oinore cewu Oinogoduwu, cewu makore boe jamedu jiwu, boe rikirewu jiwu, cewu Paore towujeboe eparure emawu akore 1 Iorduware aro boeji. Akureukare aki, urureukare aki. Akureuia aki, iarema urureuia aki. 1 Mare urubarigodurewu nure aki, akurewu karega, ururewu karega ure aki, du kodire inure itowearigoduiagu akabo iiabiji. 1 Akagore inoroe kuricigo, ire toboe jamedu boe pemegaguragare, iaboe iaboe okwakare inai. Mare aerduwakare kiogo barogo oie ure aki duji, ia apopere kejeboe bokwa, awiri kedore. 1 Imode awie: awo meriri ekurewu ui turugadudo joru tabowu aru ipiji ma, oroe kuricigoreboewo aki; aroia kigadurewu aru ipiji awo tugu ai, apoguru kawo; ia boe eeku epa jorubokuru aru ipiji, awo butudo aekuto ma, aerdu pemegawo boeji. 1 Inogituware imeardu kurire jiwugei, ire eedorodo. Kode atudo akodobiji aro pemegarewu tabo, aedorogodudo. 2 Ca! Iragojere baiporo keje ii ikera to baiporo jitu tabo. Iaboe meardumode imago ji, umode baiporo jado ma, imode iremo uwaito, inogwagemode apo, okwagemode itabo. 2 Ure tumoridowu, imode udo tumugudo itabo imuga urugurewu keje imagai imugudo Ioga apo urugu tada, ii imoridodu rekodaji, du reore. 2 Biajarewu biapagamode Aroe Pemegarewu akoi Pao uwobe ewiegai duji. 

Baru tadaboe. 1Du kejere iordure ia baiporo jaji baru tada, icare cewu makore ii mariguduboe, ia meriri iworewu ako reoredu, akore Aru mato, imode aerdudo boemode awu inodu rekodajiboeji. 2Kuri je iregodudodure itaroe tabo baruto. Baru tada, ia boe eimejera muga mugure, ia boe mugure awu muga keje. 3Nowu mugure kejeboe ure nono ia tori kurukurureure. Nowu muga oiei, jure padure, ure nono ia tori kurukurureure jamedu. 4Du oiei, ia boe emugamage ei ikera pudogidure iwure pudogidure pobe puibiji pugejedu emugure, duwuge ewugeje, ia paopegamage emugure, ekudawu aroia kigadureure meture ei; etaogajejewure meriri ekurewu rema. 5Boe jeragudure tudawuje emugarewu piji boiaruru tabo. Joru jadoge ei ikera awubodure pobe taci ikera awubowutodu erugure nowu mugurewu otodai, duwuge ere nono Pao o aroedoge ei ikera awubodure pobe taci ikera awubowotodure. 6Ia pobo maerewu jokurewu mugure nowu mugurewu otodai, jokure nono ia tori kigadurewu kigadure. Nowu mugurewu oiei, oiadoda, ia barege ei pobe puibijidu emugure, eeku makaguragare etododai ekujebiji jamedu. 7Boetojiwu ure nono adugo aogigudurewu reore, rekodajiwu ure nono ia tapira imedure, eregodajiwu jere nono ia imedu jere, boiwu ure nono ia aroeceba kodui tugodu tabodu reore. 8Duwugere eigodore ikera awubodure mito taci ikera awubowuto tu tu tu je. Eeku makaguragare eigodoboe bukeje, etada jamedu. Enoiogwarire jii je meriji, boecoji, egore Akaru Pemegarewu, Akaru Pemegarewu, Akaru Pemegarewu, Pao Aroe Eimejera, roiware boe jamedu jiwu, ure marigudu, ure kimo, umode jii je. 9Nowu jereboe egoi tumago pemega tabo cewu mugure nowu mugurewu keje, jere jii jewuji. 1 Du tonajire, cewu codureuge ei ikera pudogidure, iwure pudogidure pobepuibiji pugejedu, ere tuiejodo nowu mugurewu kejewu jekai, ere tubujodo ji, ere taogajejewu bu nowu mugurewu otodai, egore 1 Pagimejera Pao, ure turugadu boewo akagaru kurido, are boe jamedu towuje du kodi, akaidu reore, boe ere, boe jamedu boe towujedure. 

Ure boe einorudowu Cordeiro mare miture kruca tabowu bapera. 1Iordure mugure nowu mugurewu kejewu iedui tugera pemegarewu tabo ia bapera atugore jokiwuji, tadawu jituji. Nowu bapera miture krucadoge ei ikera awubodure pobe taci ikera awubowotodu tabo. 2Du kejere iordure ia Pao o tupa ro rakareuji. Oiogwarire tagoi oino dutabo: - Ioguduba umode turugadu tuwo awu bapera jado, tui padure kejewu krucadoge ewowuje dutabo? 3Mare iaboe iaboe baru tadaboe, moto kejeboe, moto kudaboe, eroiwakare tuwo awu bapera jado, taiwowo ji jamedu. 4Itoragudu kuricigore, iaboe iaboe ukare turugadu tuwo nowu bapera jado, taiwowo ji, kodi. 5Du keje icare nowu ia paopega akore Akoragudu kaba; cewu Judá kejewu adugo aogigudurewu, cewu Davi rekodajiwu, ure tumorido, dukoiare icare umode nowu bapera mitui krucadoge ei ikera awubodure pobe taci ikera awubowotodu tabodu jado. 6Icare iordure nowu mugurewu oiadoda, nowu jereboe ei pobe puibijidu etoiadoda, nowu paopegamage etoiadoda, ia Cordeiro rakojei, tuwi tabodu reore, ukigare ikera awubodure pobe taci ikera awubowuto, jokure ikera awubodure pobe taci ikera awubowuto, duwugere Pao o aroedoge ei ikera awubodure pobe taci ikera awubowotodu etudodure moto jamedu boe kaedure emage. 7Aregodure icare nowu bapera makudure ai, cewu mugure nowu mugurewu kejewu iera piji. 8Nowu bapera jadodure dukeje, nowu jereboe ere pobe puibijidu, mare nowu paopegamagei ikera pudogidure iwure pudogidure pobe puibiji pugejedu, ere tubujodo nowu Cordeiro jekai; eiamedu boe ekedure ia tugera akore jiboeji, ia toroei meriri ekurewu cedu okorobadui roreboe tabo duji, duwure pemegareuge enogwamagudui baru todu rema. 9Eragodure ia turare jiboe maiwuji, tagoi: - Akire are arugadu bapera makuduwo akai awo nowu kruca padui kejedu jado; paga karega, are aiwodo, are boe eiamedu boe etodui puidu, boe ewadaru padui pumekejedu jamedu boe, boe eiamedu boe epadui pumekejedu etaru Pao ai aku tabodu. 1 Are Pao burejoiagedo pagi, du kodire paetumode awu moto kejeboeji. 1 Nowu inuiao mitodu tadare imeardure nowu mugurewu oiei, nowu aroedoge enoiei, nowu profetadoge enoiei, ia tupadoge emagaguragaredu akoji. 1 Enoiogwari nure tumago raka tabo, egore Ure turugadu boewo ure tuwidowu Cordeiro ro ako rakado, oe kurido, jorduwa rakado, durudo, akaru kurido, ie kurido. 1 Icare imeardure moto kejewu, baru tadawu, moto kudawu, pobo kudawu boe eiamedu boe egoi tuiogwari tabo duji. Egore Boewo mugure nowu mugurewu kejewu, mare nowu Cordeiro, eegaredo, ekie kurido, etagaru kurido, ero, ego rakado jii boe jameduji jii je. 1 Nowu jereboe ei pobe puibijidu egore Oino godu. Icare nowu paopegamage ei ikera pudogidure iwure pudogidure pobe puibiji pugejedu ere tuie jodo mototo, ere tuie jodo nowu jere boe jameduji jii jewuji. 

Cordeiro ui krucadoge boetojiwuge ei ikera awubodure mito taci ikera awubowutodu bowujedu. 1Du kejere iorudure nowu Cordeiro ui boetojiwu kruca rawuje duji, icare imeardure nowuia aroe akoi tuwadaru jaruru tabo duji, akore Mato! 2Icare iordure ia kawaru kigadurewu jepadui taci je duji; mugure kejewu imedu iedure ia baigaji, ia boe etaogajejewu makudure ai, ui tumoridodu kodi, mare uture pugeje tuwo tumorido pugeje du bogai. 3Ui nowu rekodajiwu kruca rawuje dukeje, imeardure nowu rekodajiwu aroe akoi toiogwari tabo duji. Akore Mato! 4Icare ia kawaru kujagurewu jepadure taci je. Mugure nowu kawaru kejeboe makudure ai tuwo butugureboe tawuje awu moto piji, du kodire boere pu bito. Ia toriga rairewu makudure ai jamedu. 5Ure ia rekodajiwu kruca rawuje dukeje, imeardure ia aroe rekodajiwu akoi toiogwari tabo duji, akore Mato! Icare iordure ia kawaru corewu jepadui taci je duji. Mugure kejewu imedu iedure ia boe emodudu remagudure tabowu meririji. 6Icare imeardure iaboe enogwarii nowu jereboe etoiabiji duji, akore Ia trigo ja mitotu jewu morimode dieru mitotu je duji; cevada jamedu, jamode pobe ma jewu metuia bokwaredu morimode dieru mitotu je duji jamedu. Mare akera puredu kaba boekaguruji, parera kuruji. 7Ure pobe puibijiwu kruca rawuje dukeje, imeardure nowu ia jereboe pugejewu akoi toiogwari tabo duji, akore Mato! 8Iordure ia kawaru ekurewu jepadui taci je duji. Mugure kejewu imedu iere Bimodeboe, Bimodeboe, oino. Ure bireboe eiao reko pudabo. Ro raka makudure ai moto jamedu boeji tuwo boe ewido tariga rairewu tabo, boe eke boi pudui dutabo, boe ekogodae pegarewu tabo, moto kejewu barege ebo. 9Nowu pagera awubodurewu kruca rawujedure dukeje, iordure ure tumagu Pao bataru koiawuge, tagoi Pao bataru jitu koiawuge eedui altar kuda duji. 1 Egore toiogwari tabo Pagimejera pemegarewu, boe jokodurewu, inoba boeredu kejeba amode akogado awu moto kejewu boe ji cegu mori bogai? 1 Du keje icare ekudawu kigadurewu makudure tu tu etai, eiagu tubagado biegatu kimo jii bitodumodewu emedage, ewiemage ewidodumodedu oto pa kae. 1 Du kejere iordure Cordeirui ikera awubodure mito taci ikera awubowutowu kruca rawuje duji. Icare motore tamagadudodu kuricigodo. Boeco jore meri jokuto barege etao kogui pugajejedu reore. Arire tugujagudo boe eku reore. 1 Baru tadawu kuiejedoge ewudure moto kae, figueira tudu butu magai moto kae bakuru rakarewu koiadu reore. 1 Baru okware ia bapera kobo boe ji opodo puapo du reore; torekari jamedu boe etarudodure tumuga piji. 1 Du kejere awu moto kejewu boe eimejerage kurireuge, boe kurireuge, boe eimejerage, oroe kurireuge, ro rakareuge eiamedu boe, boe etugarege, boe etugarekare emawuge, ere tuwiado tori poro boeto, torekari kejewu tori oia boeto. 1 Egore torekari boeji, bariga boeji: - Tawududo cewugeje, cewiado mugure nowu mugurewu kejewu joku piji, Cordeiro piji. 1 Awuge ei pobedu ekorigodure kejewu meri aregodure. Ioguduba rakojemode kimo? 

Pemegareuge emagaguragaredu. 1Nowu inodu rekodaji, iordure tupadoge ei pobe puibiji turagojei moto okwa keje puibiji duji. Ekedure bakuru jameduji bakurukawo motoji, pobo maereuji, iguruji. 2Iordure ia tupa rutui meri rutu jaogwai iedui Pao jerewu o kruca jituji. Oiogwarire cewu tupadoge ei pobe puibijidu etae, eonare tuwo moto, pobo pegadodu bogaidu. Akore ei 3Tagaba moto, pobo, iguru pegado roga, jii cekai kruca bu Pao ogere emawuge eeri kejedu kae. 4Du kejere imeardure kruca padure kejewuge enodo paji. Israeldoge etuwobe eiamedu boe kruca padure kejewuge emagaguragare. 5Judá uwai kejewuge emagaguragare kruca padui tuwugejedu tabo. Rubém uwai kejewuge emagaguragare kruca padui tuwugeje dutabo. Gad uwai kejewuge emagaguragare kruca padui tuwugeje dutabo. 6Aser uwai kejewuge emagaguragare kruca padui tuwugeje dutabo. Neftali uwai kejewuge emagaguragare kruca padui tuwugeje dutabo. Manassés uwai kejewuge emagaguragare kruca padui tuwugeje dutabo. 7Simeão uwai kejewuge emagaguragare kruca padui tuwugeje dutabo. Levi uwai kejewuge emagaguragare kruca padui tuwugeje dutabo. Issacar uwai kejewuge emagaguragare kruca padui tuwugeje dutabo. 8Zabulon uwai kejewuge emagaguragare kruca padui tuwugeje dutabo. José uwai kejewuge emagaguragare kruca padui tuwugeje dutabo. Benjamim uwai kejewuge emagaguragare kruca padui tuwugeje dutabo. 9Nowu inodu rekodaji, iordure ia makaguragareboe ji, boe eroiwakare tuwo enodo pa bu, moto padui pumekejedu jamedu beo kejewuge, boe etuwobe eiamedu boe, boe emago padui pumekejedu eiamedu boe. Eragojere cewu mugarewu otodai, cewu Cordeiro jekai, tugudae kigadurewu tabo, ekedure tu tu kodoroji. 1 Enoiogwari rakaguragare tagoi: - Boe ji cinorudodu aregodure mugure mugurewu kejewu Pao piji, Cordeiro piji. 1 Tupadoge eiamedu boe eedure turagoje tabo, taiwo tabo nowu mugurewu oiei, nowu paopegamage enoiei, cewu jereboe enoiei. Ere tubujodo tui tuie jodo mototo dutabo mugure nowu mugurewu kejewu Pao otodai, tagoi oino dutabo: - 1 Oino godu. Pawo paiodo Pao ro keje, pawo Pao jekaredo, Pawo Pao akaru kurido, jorduwa rakado, pawo tukutaido Pao ji, pawo Pao ie kurido, ro rakado jii boe jameduji jii je. Oino godu. 1 Du kejere nowu ia paopega makore ii, unoragodure ii akore Kakoduwugeba awu ukudawu kigadureugere emage? Kaba pijiba etaregodure? 1 Icare inagore oino ji Ikimejera, akire aerduware. Icare akore ii Ure cinorudo tujebae kuricigorewu pijiwuge nure emage. Ere tugudae kabi, ere kigadudo Cordeiro ku tabo, duwuge nure emage. 1 Du kodire eedure Pao muga otodai, emaragodure meriji, boecoji ai uwai tada. Cewu mugure tumuga kejewu umode tugeragu ei tuwaito. Pobo boimodukare ei, eke boimodukare ei, meri jku, boeru, korimodukare ei pugeje. 1 Paga karega, nowu Cordeiro rakojere nowu muga oiadodawu jetumode ei, umode erego pobo jari jerewu kae, Pao umode eeguru jamedu kidudo eeku piji. 

Boiwu kruca rawujeduredu. Meriri iworeuge ei ikera awubodure pobe taci ikera awubowotodu. 1Ui nowu kruca boiwu rawuje dukeje, bi dugudugure baru tada jii... Raicigo karega. 2Icare iordure tupadoge ei ikera awubodure pobe taci ikera awubowotodu eragojei Pao mugurewu otodai duji. Meriri iworeudoge ei ikera awubodure pobe taci ikera awubowotodu makudure etai. 3Ia tupare tudaru etododai, ure turagojedo altar otodai, iedure ia bokadoboe uredudu rorewu ja meriri ekureuji. Roreboe ro padui pumekejedu makudure ai, uwo maku, pemegareuge enogwamagudae tabo, mugure Pao mugurewu otodaiwu altar ui meriri ekurewu cedu keje. 4Nowu roreboe uredudu ruture Pao ae, nowu tupa iera piji, nowu pemegareuge enogwamagudae tabo. 5Du kejere nowu tupare tugeragu nowu joru jaji, ure okorawu altar kejewu joradu tabo, ure barigu moto joki, icare boe emeardure boiaruruji, boemagai baru otojiwu jeraguduji, moto amagadu ji. 6Icare nowu tupadoge ei ikera awubodure pobe taci ikera awubowotodu, ekedui nowu meriri iworewu jidu, ere tudo turugadu tuwo togwa tugu ji. 7Boetojiwu tupare togwa tugu to meriri iworeuto. Boporire, joru okoi boe ku tabodu barigududodure moto joki. Ia moto mega kowududodure, ia iguru jamedu kowududodure, awu boebutu, boe kidukarewu kowududodure jamedu. 8Rekodajiwu tupare togwa tugu to meriri iworeuto. Ia ure nono torekari, kowudure joru tabodu, buture pobo maereuto tui ia pobo udo nono boe ku reoredure. 9Meture pobo tadawu kare emagaguragareuge ewire jamedu; ia ika kurireuge makareuge ewogware poboto jamedu. 1 Rekodajiwu tupare togwa tugu to meriri iworeuto. Du keje ia kuieje kurirewu buture baru piji, jorugu ure nono boe magai tugera pemegado jiwu jorugu reore, buture makarewu pobodoge ewugeje, pobojaridoge ewugeje. 1 Nowu kuieje iere Absinto, Absinto, oino. Du kejere nowu pobo boe ure tudo nono absinto reore. Ime emagaguragaredu ekudure nowu pobo cedu, ewire, jorubo pegarewu nure ema kodi. 1 Pobe puibijiwu tupa ure togwa tugu to meriri iworeuto. Meri joku jeke, Ari joku jeke, kuiejedoge eeku jeke pegadodure, du kodire boecodure nowu eeku pegadodurewu jaogwai; du kodire meri tugure duku je, boeco jamedu. 1 Icare iordure, imeardure ia aroeceba kodui baru oto jituji, tagoi tumago raka tabo: - Ie! Ie, ie! Moto kejewuge, tameardu awadudo tai, awu ei pobe ma jewu metuia bokwaredu ewogwa kimoredu ei togwa tugu to meriri iworeuto dukeje! 

1Ikera awubodurewu tupare togwa tugu to meriri iworeuto. Icare iordure ia kuieje butui baru piji moto kae duji. Jewoduio kejewu baiporo epa makudure ai. 2Ure jado dukejere icare jeredudu ure tudawuje nowu jewoduio piji, ia joru ja pijidu reore. Nowu jewoduio pijiwu jeredudu ure meri joku okwado, ure boecodo. 3Kitorigadoge ere tudawuje nowu jeredudu piji moto joki; betaga utugo kori reoreboe makudure etai. 4Mare ewiedure ekawo boebutu pegado, ekawo kidukareboe pegado, ekawo iguru boe pegado, mare ewo Pao o kruca padukare eri kejewu ime epegado tu rugadu. 5Ewiedure ekawo ewido mare ewo emeardudo tujebae koriji, arii ikera awubodure. Ecebaere nono betaga magai emeardudo togori jitu reore. 6Nowu meri keje ime eemarumode tuwi bogai, mare eerdumodukare ji. Etaidumode tuwiwo, mare boe ewi rekodumode epiji. 7Nowu kitorigadoge ere nono kawarudoge ei tudo turugadu brae ei turugoduiagu puidu kaedu reore. Ia boe etaogajejewu ekure nono meriri ekurewu reoredu kogure etaogajeje. Eere nono ime ee reore. 8Etaore nono areme etaore. Etore nono adugo aogigudureuge eto reore. 9Emororare nono meriri padui emorora kejedu reore, eigodo jarurure nono imarido epa makarewu kawarudoge eregodui brae erugodui puidu kaedu reore. 1 Etore nono betage etugo reore. Etugore tuwo ime emeardudo boe koriji, ari ikera awubodure. 1 Eimejera nure jewoduio tadawu tupa rema. Hebreudoge ewadaru tabo iere Abadon, gregodoge ewadaru iere Epoluon, boe ewadaru tabo iere Ure Boe Pegadowu. 1 Awu boe ecebae boetojiwu akedu keje, iage ere pobe kimo. 
Ikera awubodure mito taci ikera awubowutowu meriri iworewu. 1 Ikera awubodure mito taci ikera awubowutowu tupare togwa tugu to meriri iworeuto. Nowu inodu keje imeardure iaboe emago aregodui nowu mugure Pao otodaiwu altar jeke boe piji. 4Akore nowu iedure meriri iworewu jiwu ikera awubodure mito taci ikera awubowutowu tupaji, akore Nowu tupadoge ei pobe puibijidu ekera kogure nowu Eufrate pobo kurirewu kejewuge ekera goga kiwuje. 1 Icare nowu tupadoge ei pobe puibijidu ekera goga kiwujedure. Ere tudo turugadu ia boe makareuge ewidodumode kejewu meri, ari, joru kae. 1 Eno tugobaigarege kawarudoge ewugejewuge emagaguragare rugadu. Iordure enodo padure kejeboeji. 1 Oinore iordure nowu kawarudogei, mugure ewugejewugei padure emorora kejewu meriri boarewu atugore nono jorugu atugore, atugore nono jacinto atugore, atugore nono jorubo ekurewu atugore. Kawarudoge etaorare nono adugo agareuge etaorare. Joru, jeredudu, jorubo ekurewu reoreboere aregodure ekenoja piji. 1 Awu boe ecebae ei pobe ma jewu metuia bokware, joru, jeredudu, jorubo ekurewu aregodui ekenoja pijidu koiare ure boe ewidodu makaguragado. 1 Nowu kawarudoge ero pegai boeidu jeture enogwa keje eto keje jamedu. Etore nono awague ereore, duwuge ere boe etogorido etaora tabo. 2 Mare nowu boe ecebae ei pobe ma jewu metuia bokwaredu ukare bitowuge ekare tuiaedo turo pegarewu piji. Ekare tugera ra tui tubujodu Aroe pegarewu jitu piji. Ekare tamudo tui tubujodo joku bokwarewu, biaja bokwarewu, meru bokwarewu meriri ekureuji, meriri kigadureuji, meriri kujagureuji, toriji, iraji dupiji. 2 Ekare tugera ra tui boe ewido dupiji, turo pegarewu piji, turo pogurukarewu piji, tugiwogui boe ji dupiji. 

Ia tupa iedui ia bapera rogu ja jitudu. 1Du keje icare iordure ia tupa ro rakarewu ui turawuje boetugu tada baru piji duji. Ia baru otojiwu jure padure aora bukajeje. Jere nono meri jokure, pogorare nono joru rutui baru todu reore. 2Iedure ia bapera rogu jadodureuji. Ure tuwure pemegarewu bu pobo maerewu aogeje, ure tuwure koborewu bu moto keje. 3Icare jarurugodure nono adugo agarewu jarurure. Jaruru aregodu kejere icare boiarurudoge ei ikera awubodure pobe taci ikera awubowotodu eiarurugodure. 4Eiaruru rekodaji, ire iiagu bapera atugodo, mare imeardure iaboe emagoi baru piji duji, akore nowu boiarurudoge emagore jiboe padu biado, akaba bapera atugodo ji. 5Du kejere cewu iordure jiwu tupa rakojei pobo, moto kejedu ure tugana pemegarewu awogado baruto. 6Ure togwa kurido nowu jere jii jeboe ie tabo, ure baru towuje jeture kejeboe jamedu boe tabowu ie tabo, ure moto towuje jeture kejeboe jamedu boe tabowu ie tabo, ure pobo maerewu towuje jeture tadaboe jamedu boe tabowu ie tabo. Akore Boere marigudu. 7Mare nowu ikera awubodure pobe taci ikera awubowutowu tupa o ika akomode kejewu meriji, Pao o boe biadodurewu umode turugadu, ure kogado tudugarege profetadoge eiabijiwu bakaru maiwu rekodaji. Oinore akore. 8Nowu inodu rekodaji, cewu boe emagoi baru pijidu, imeardure jidu, makore ii pemega pugeje, akore Toro! Akeragu nowu bapera rogu jarewu mugui cewu rakojere pobo moto kejewu tupa iera piji duji. 9Icare iture nowu tupa ae, inagore ji uiagu nowu bapera rogu maku inai. Icare akore oino ii Emareo. Kowuje. Jirimode akuri tada, mare akogwa keje betumode moiawe eweguru betu reore. 1 Icare ire ikeragu nowu bapera biegarewu roguji nowu tupa iera piji, icare ire kowuje. Boe jokodu: inogwa keje beture nono meiawe eweguru betu reore, mare ii ko durekodaji jirire ikuri tada. 1 Icare akore ii pugeje Ure turugadu amagowo Pao bataruji makarewu mugure pumekejewu boe eeda boeji, mugure pumekejewu boe eiboeji, mugure pumekejewu boe ewadaru boeji, mugure pumekejewu boe eimejerage ei. 

Makore Pao ro rakajiwuge ei pobedu. 1Du kejere moto kadodu epa o iwara makudure inai, icare iaboe emagore oino ii Aragojedo. Boe remagu Pao uwaiji, nowu altarji jamedu, nowu ure tubujodo jiwuge ei jamedu. 2Nowu padure Pao uwai oieiwu bororo akaba boe remagu ji, makudure aopegokareuge etai, duwugere emode tuwure jodo bakurirewu pemegarewu keje arimode ikera pudogidure iwure pudogidure ikera pudogidure iwure pudogidure pobe taci ikera awubowutodu reore. 3Imode makore irojiwuge ei pobedu, aroia marenaru meture eidu emagodo iwadaruji merimode 1. 4Emagere figueira idoge ei pobedure emage. Emagere joru jai pobedure emage, duwugere eedure jeture moto jiwu joku otodai. 5Iaboe etaidumode tuwo turopegado ei ma, jorumode tudawuje eiabiji, umode onare eiwuge enoikowuje. Iaboe etaidure tuwo etogorido ma, oinonore bitodurumode. 6Nowu ime eroiware tuwo baru mitudo bubutu kawo tagoi Pao bataru jitu utonaji. Eroiware tuwo pobodo nono boe eku reore, eroiware tuwo moto kejeboe etogorido boe pegarewu jamedu boe tabo, taidu reore. 7Mare emagoi Pao bataru jitu jamedu akedu keje, barogo pegarewu rutumode jewoduio piji, rugodumode ei, umode tumorido ei, umode ewido. 8Ewi padumode bakurirewu uwororo oiadoda. Nowu bakurirewu ie bioi Sodoma cedu, Egito cedu, kejere eimejera padure i padui pugajejedu keje jamedu. 9Moto padui pumekejedu pijiwu, boe ewadaru padui pumekejedu pijiwu, ia moto tuginoiwuge epijiwu boe makareuge etaregodumode tuiorduwo ewiji meri pobe ma jewu metuia bokware mega taci iato du tonaji, emodukare boedo etugu mototo. 1 Awu moto kejewu boe eegare kuricigomode, eegaremode pui jice woje, emode mea maku puwogai eigoia. Dure karega, nowu profetadoge ei pobedure ecebaere emage kodi. 1 Mare nowu meri pobe ma jewu metuia bokware mega taci iatodu rekodaji Paore togwamu eto dutabore ere turagojedo pugeje taci je, nowu jordureuge epagudu kuricigore. 1 Emeardure iaboe emagoi baru pijidu akore Taru mato! Icare erudure baruto ia boetugu keje, onare eiwuge etaiwoi ei du tonaji. 1 Kuri inodu otonaji moto amagadu kuricigore, nowu bakurirewu ia oia buture, bireugere 7. 0 nowu moto amagadu koia. Iage epagudugodu kuricigore, ere Pao baru tadawu akaru kuricigodo. 1 Oinore nowu rekodajiwu boe ecebae akedure. Kuri inodu rekodaji, ia rekodajiwu aregodure. 
Boiwu meriri iworewu. 1 Ikera awubodure pobe taci ikera awubowutowu tupa ure togwa tugu to meriri iworeuto. Du keje icare boe emago rakaguragareure baru tada. Egore Pao baru tadawu ro raka, Cristo ro raka ure tumaedo moto joki, emare jetumode boe ji boe jameduji jii je. 1 Nowu paopegamage ei ikera pudogidure iwure pudodgidure pobe puibiji pugejedu, emugui tumuga keje Pao jekaidu, ere tuie jodo mototo, ere tubujodo Pao ji. 1 Egore Cenure tukutaido ai, Cegimejera ro rakarewu Pao. Are oino, are marigudu, amode jii je, are boe eimejera remawudo aki, aeture boe ji rugadu. 1 Ao pegokareuge ekodu kagirire, mare ica, akodu kagirii boeidu aregodure, amode akogado bireuge eidu aregodure jamedu, dukejere amode atugarege profetadoge, pemegareuge, pagudure akie cewuge, biegareuge, kurireuge, ero pemegarewu mori maku etai, amode ure moto pegadowuge eeda kedodo. 1 Icare Pao uwai baru tadawu baiporore tuiado, icare nowu Pao uwai tadare Pao o bakaru meture tadawu ira ure towadudo. Du tonajire boe jeragudure, boe emagore, moto amagadure, boporira rakarewu buture. 

Aredu mare barogo pegarewu. 1Du kejere boe eerdure iaboe tuginoiwuji baru tada. Ia aredu meri joku reorewu aroia meture jiwudo, ari mugure bure kuda, ia boe etaogajejewu ui kuiejedoge ei ikera pudogidure pobe taci iwurekotodu kogure aogajeje. 2Oiogwari kuricigore tuguiaru kori koia, meardure tuguri jirigoduji tonaregedu butuwo du bogai. 3Du kejere icare ia aroe etarigo reorewu kurirewu ure towadudo baru tada. Aorare ikera awubodure pobe taci ikera awubowuto, ukigare ikera pudogidure, aogejewure ikera awubodure pobe taci ikera awubowuto. 4Ure to jodo baru tadawu makarewu kuiejedoge ewugeje, ure ewarigu moto kae. Nowu aroe etarigo reorewu ure tuburedo nowu aredu kuri butugodureudo otodai, tuwo onaregedu kowuje kuri butu keje. 5Kuri buture ia imedu rogu apo, emare jetumode boe eiamedu boe ji tugedui iwara meriri jitu tabo. Mare nowu onaregedu rekodudodure baruto Pao ae, tumuga kae. 7Icare nowu aredu rekodure boe makodureuto, Paoi tugera pemegado jitu kae, okwagemode nono, kudumode nono merimode 1 0 ce duji. 7Aroedoge erugodure pui baru tada. Tupadoge eimejera iei Miguel cedu rugodure tudugarege ebo nowu aroe tarigo reoreuji. Nowu aroe barogo pegarewu rugodure tudugarege ebo jamedu. 8Mare awuge ekare tumorido. Du kodire eeda bokware pugeje baru tada. 9Du kodi icare nowu aroe barogo pegarewu, nowu mariguduwu awagu iei Aroe pegareuge eimejera cedu, ure moto kejeboe eiamedu boe ewarigu turo pegareutodu, barigududodure moto kae nowu tudugarege ebo. 1 Imeardure iaboe emago rakaguragai baru tada duji, akore Icare Pao ro rakarewu ui paginorudodu aregodure nowu tonaregedu Cristo ro raka tabo. Mare paga karega, mako pegare pawiemage eiwu, mako pegare ei meriji boecoji Pao jekaiwu barigududodure. 1 Mare awugere tumorido ji Cordeiro ku koia, egoi bataru jitu koia. Ewiapagakare pudui, tui tumagu tuwi kaedu kai. 1 Kodire, aki baru, aegaredo, mugure baru tadawuge eiamedu boe, taegaredo. Mare tagi, moto, pobo, tameardu awadudo tai. Paga karega, Aroe pegareuge eimejera ure turawuje tagae, boekori rakaguragai pudui dutabo, jorduware boe puredugodui pudui du kodi. 1 Nowu aroe tarigo reorewu jordui tuwarigudodui moto kae duji dukeje ure tudugu tudo nowu kuri buture negedurogu apowu aredu bogai turugoduwo ji. 1 Mare aroeceba ikodo kuricigorewu makudure nowu aredu ai tugoduwo boe makodureuto, nowu tumugumodewo kae. Kejere okwagemode jorumode pobe ma jewu metuia bokware padumode taci ia oiado. Nonore mugu jaemode nowu awagu aora piji. 1 Nowu awagu owearigodure pobo tabo nowu aredu bogai, aredu okwawo nowu poboto. 1 Mare moto aregodure tuwo tugerabraredo nowu areduji, ure togwa jado tuwo nowu awagu owearigodure tabowu pobo okwado tudo. 1 Du kodi icare nowu awagu korigodu kuricigore nowu aredu bogai, du kodi icare rugodure mugure awu moto kejewu orei, biapagare Paore boe eroiagudujiwuge ei, iedure Jesus bataru jiwuge ei. 1 Ure tumugudo kugaru padui pobo maerewu okwai dukeje. 

Barege ei pobedu. 1Icare iordure ia barogo ui tudawuje pobo maerewu piji duji. Nowu barogo ukigadogere ikera pudogidure, aoradogere ikera awubodure pobe taci ikera awubowuto, boe etaogajejeboere nono ikera pudogidure ukiga boe oto keje, boe emago pegaidu padure aora boe keje. 2Nowu iordure jiwu barogo ure nono aigore; burere nono riedoge ewurere, okware nono adugo agarewu okware. Nowu aroe tarigo reorewu ure tuduru maku ai tumuga tabo, turo rakarewu tabo. 3Boe ecebae ui boe ewidodu padure ia aora keje, mare ecebae bitudodure. Du kodi icare boe eiamedu boe epagudugodu kuricigore, ekodure nowu barogo apo, 4ere tubujodo cewu aroe tarigo reoreboeji, ure turoraka maku nowu barogo ai kodi. Ere tubujodo nowu barogoji jamedu, tagoi: - Ioguduba umode nono awu barogore? Ioguduba rugodumode ji? 5Boe emago pegarewu korirewu makudure ai. Nowu romode oinodu makudure ai, ari ikera pudogidure iwure pudogidure ikera pudogidure iwure pudogidure pobe taci pugeje duji. 6Du kodi icare ure tuia barido tumago pegawo Pao ji, tumago pegawo Pao ieji, Pao uwaiji, eedure baru tadawuge ei jamedu. 7Ro raka makudure ai rugoduwo pemegareugei, uwo tumorido ei. Ro raka makudure ai boe eiamedu boe ji, boe ewadaru padui pumekeje duji, boe eno moto padui pumekeje duji. 8Icare cewu ie padukare nowu Cordeiro jiworewu o bapera jerewu keje, jii boe toduidu oto piji mato, mugure awu moto kejewuge emode tubujodo ji. 9Biajarewu biapagamode awu inoduji. 1 Aidure tuwo tumedage ewarigu baicoreutowuge, ewarigudumode baicoreuto jamedu. Umode tumedage ewido toriga rairewu tabowuge ewimode toriga rairewu tabo jamedu. Awu inodu tabore pemegareuge emode turokogado tuduruji tumeartoraeji. 1 Icare iordure ia barogo rutui moto piji duji. Ukigare pobe, ia Cordeiro reore, mare makore nono aroe tarigorewu mako reore. 1 Ro pegare nono boetojiwu barogo ro pega reore, meardae, jordae rekodaji. Ure moto, moto kejewuge edo tubujodo cewu umode bitowu ucebae biturewu boetojiwu barogoji. 1 Ure turo tago rakarewu towuje. Ure joru udo turawuje baru piji boe eiamedu boe eegai jamedu. 1 Ure jeture moto kejewuge eto pui nowu turore betojiwu barogo jekai dutabo, tui boe edo nowu boere okorido toriga rairewu tabo mare pemegagodure pugejewu boetojiwu barogo ureoredu towuje dutabo. 1 Makudure ai tuwo boetojiwu barogo ureoredu utaroedo, makowo du bogai, uwo ukare tubujodo nowu barogo ureoredu jiwuge ewido. 1 Ure boedo kruca bu boe eiamedu boe ekana pemegarewu keje, eri keje: biegareuge, kurireuge, oroe kurireuge, marenarure emawuge, boe etugerekare emawuge, boe etugaregere emawuge. 1 Ukare nowu barogo ie iarema ie oto pa padukare ewugejewuge edo boe aru iarema boe maku. 1 Jorduwa rakarewu jorduwamode awu inoduji. Mearduwarewu iemarumode nowu barogo oto pa bogai, paga karega, ia imedu o oto pa rema kodi. Awu oto pare 6 6 rema. 

Cordeiro oge pemegareuge. 1Itaiwore Cordeiro rakojere torekari iei Sião cedu aogeje. Apore boe ei 1. 0 cewuge etaregodure, ie padure eeri keje, Uo ie padure eeri keje jamedu. 2Du tonajire icare imeardure ia baru tadaboe eragoduji, eragodu ure nono ia pobo makareuge eiaruru reore, ure nono biaruru rakarewu jaruru reore. Nowu imeardure jiwu boe eragodu ure nono cítara epage ei to cítara akodo du reore. 3Eragodure ia turagodure jiboe maiwuji, nowu Pao muga otodai. Iaboe iaboe eroiwakare turagoduwo eragodure jiboeji, mare tu cewu 1. 0 cedu, duwugere etarudodure moto piji tu rugadu. 4Awugere ekera keadukare aremei, iaboe iaboe jetukare etaroeto kodi. Emagere ekodure Cordeiro apo kodurewu jamedu boe kae. Etawujedure ime epiji, makudure boetijiboere emage Pao ai, Cordeiro ai. 5Boe eerdukare ewadararodaeji eiabiji; ero, emago pegarewu bokwa Pao jekai. 
Tupadogere boe ji tugogadodu awadudo. 6Icare iordure ia tupa kodui baru oia jiduji, iedui bakaru maiwu akedu bokwareuji tuwo kogado moto kejewuge etai, padure pumekejewu boe eiamedu boe etai. 7Ure tumago rakaguragado tagoi oino dutabo: - Tabagududo Pao ji, ie kurido. Icare boe aregodure umode tugogado boe ji du kae. Tabujodo cewu ure baru, moto, pobo maerewu, pobojari boe towujewuji. 8Ia tupa kodure rekodaji, tagoi oino dutabo: - Bakurirewu iei Babilônia cedu buture, buture, ure moto padui pumekejedu boe ekududo turo pegareuce, tuboguru bokwareuce kodi. 9Ia tupa kodure eregodajiwu akore tumago raka tabo Iaboe emode tubujodo barogoji, iarema ureoreduji, iarema etaidumode o kruca paduwo tuieri keje, iarema tugera keje ma, 1 eerduwamode Pao kodu kagiriae remawuji. Jorubo ekurewu o joru umode eerdudo tujebaeji, baru tadawu tupadoge eegai, Cordeiro jekai. 1 Nowu ecebae uredudu rutumode baruto boe jameduji jii je. Ure tubujodo barogo jiwuge, barogo ureoredu jiwuge, barogo ie kruca makudure aiwuge, etamudodumodukare meriji, boecoji jii je. 1 Awu inodu koiare pemegareuge eduru awadudodure, cewu rore nono Paoi boe eroiagudu jiwuge, meartorure Jesus jiwuge. 1 Imeardure iaboe emagoi baru piji duji, akore ii Awu inodu bu bapera keje aroe Pemegarewu akore u! Eiwo aidugiri nure ewire Pao iera kejewuge, ewo tamudo tumaragodaeji. Ero, ego, kodumode eregodaji. 
Boe ji jepara jodo parera iguru enari kejedu. 1 Itaiwore kimo: ia boetugu kigadurewu kejere ia Imedu Onaregedureboe mugure keje. Ia meriri ekurewu kogure aogajeje, iedure ia jepara o micigireuji. 1 Ia tupare tudawuje Pao uwai piji tumago rakaguraga tabo cewu mugure boetugu kejewu ae, akore Aebara jodo, boe kado. Icare boe aregodure pudae boewo boe kado, moto kejeboe kurodure kodi. 1 Icare mugure nowu boetugu kejewu ure tuiebara jodo, icare moto kejeboe kadodure. 1 Icare ia tupare tudawuje baru tadawu Pao uwai piji. Uiebara o micigireure jamedu. 1 Icare ia tupa, cewu jeonare joru jiwu, ure tudawuje altar piji, makore tumago raka.
Guragarewu tabo cewu uiebara o micigirewu ae, akore Aebara o micigirewu jodo boe keje, awu moto kejewu parera iguru ekenari kado, ekenari kurodure kodi. 1 Icare tupare tuiebara o micigirewu jodo moto keje, ure parera iguru kado, ure ekenari barigu boemode tuwure jodo kejeboeto, mare tagoino dutabore, Pao kodu kagirae jire akoino. 2 Boere tuwure jodo keje bakurirewu kujei, dukejere boe eku ure tadawuje piji. Nowu boe eku aregodure jii kawarudoge eia tadawu meriri kae, ure tumaedodu kuricigodo moto joki. 

Pao jiwu jora kurirewu. 1Iordure iaboeji kimo baru tada, ia motu rakaguragareboeji: tupadoge ei ikera awubodure pobe taci ikera awubowotodu ekedure boe ecebae boiwu ui ikera awubodure pobe taci ikera awubowuto duji. Eigoiare emode Pao kodu kagirae oto bu nowu boiwu boe ecebae tabo. 4Iordure ia pobo maerewu ui nono meriri kuru reoreboeji, joru padure oiei. Ure tumorido barogo pegarewu jiwuge, ure tumorido nowu barogo ureoredu jiwuge, ure tumorido nowu barogo ie oto pa jiwuge eragojere nowu pobo maerewu meriri kururewu bukeje tugedui Pao o citaradoge ei dutabo. 3Eragodure Pao utugare Moisés o joraji, Cordeiro o joraji, egore Ure tumorido boe jamedu jiwu Pao baru tadawu, aró, akago kuricigo remawu nure; jeture moto padui pumekejedu jamedu boe jiwu Pao, boe jetororewu, boe jokodurewu nure akawarace. 4Pagimejera, ioguduba pagudumodukare akieji? Aki mito tu jere apemegare. Moto padui pumekejedu jamedu boe etaregodumode tuwo tubujodo ai, boe eerdu awadumode are akogado jiboeji. 5Awu inodu rekodaji, iordure Pao bataru meture tadawu ira mugure tadawu Pao uwai ui tuiado duji. 6Nowu Pao uwai pijire tupadoge ei ikera awubodure pobe taci ikera awubowotodu ere tuiebu tugedui nowu boe ecebae ei ikera awubodure pobe taci ikera awubowuto duji. Aroia pemegarewu kigadurewu meture ei, aroia boarewu meriri ekurewu kogure emorora kajeje. 7Cewu jereboe ei pobe puibijidu ia ure ruwobo meriri ekureuge ei ikera awubodure pobe taci ikera awubowotodu maku nowu tupadoge ei ikera awubodure pobe taci ikera awubowotodu etai, enorogobadure Pao jere jii jewu kodu kagirae tabo. 8Icare nowu Pao uwai korobadure aregodure Pao urugu pijiwu ro raka pijiwu jeredudu tabo. Iaboe iaboe eroiwakare tuwo turemo nowu Pao uwaito, nowu tupadoge ei ikera awubodure pobe taci ikera awubowutodu eroi boe ecebae tabo boe ji kimodu otonaji. 

1Icare imeardure iaboe emago padui templo pijiduji. Akore oino nowu tupadoge ei ikera awubodure pobe taci ikera awubowuto duji: - Tadudo, tawo nowu Pao kodu kagirae metui nowu ruwobodoge ei ikera awubodure pobe taci ikera awubowotodu tadadu redo moto joki. 2Du kodi icare nowu boetojiwure meture turuwobo tadaboe redo moto joki, icare ia boe enogurodudae pegarewu ure tudowuje cewu barogo pegarewu kruca padure kejewuge eiogi, ure tubujodo ure nono reoredu jiwuge eiogi. 3Rekodajiwure meture turuwobo tadaboe redo pobo maerewu joki. Pobo maerewu ure tudo nono bireboe eku reore. Meture tadaboe eiamedu boe ewire. 4Eregodajiwure meture turuwobo tadaboe redo pobodoge eiogi, pobojari boe joki. Ere boekudo pudumi. 5Icare imeardure jeture pobo jiwu tupa akoi: - Jetororeboe nure aki, akire boetojiboere aki, Pemegarewu nure aki, oinore are akogado boe ji. 6Ere pemegareuge eku, ere profetadoge eku redo, kodire are ekududo boekuce jamedu. Oinore ure turugadu ei. 7Icare imeardure iaboe emagoi altar piji duji, akore U! Ema rugadu! Pagimejera Pao roiwa rakarewu, ai akogado boeidu rikire, jetorore. 8Pobepuibijiwure meture turuwobo tadaboe redo meri joku joki, joru makudure ai uwo ime ekowu. 9Icare boeru rakareure ime ekowu, emago pegare Pao ieji, ui boe ecebae rodo boe eiduji. Etaidukare tuwo tuiedorodo, etaidukare tuwo ie kurido. 1 Pagera awubodureure meture turuwobo tadaboe redo barogo pegarewu muga joki. Icare boecodure jeture jiwuge eiogi, utugarege ere toedo tugeruji tujebae kori koia. 1 Emago pegare baru tadawu Pao ji, boe korii pudui dukoia, ekare tuiaedo turo pegarewu piji. 1 Eregodajiwure meture turuwobo tadaboe barigu pobo kurirewu iei Eufrates cedu joki, icare pobo biture tuwo awara jado meri rutu jaogwaiwu boe eimejerage kurireuge etai. 1 Icare iordure ia aroe pegareuge ei pobe ma jewu metuia bokware duji, ere nono ruiere, ere tudawuje nowu aroe tarigo ja piji, nowu barogo pegarewu ja piji, nowu paga pagawu profeta ja piji. 1 Aroe Aroe pegarewu reuge nure emage, ere turo tuginoiwu towuje, eture moto jamedu kejewu boe eimejerage ewogai, tuwo eto pui, ewo tudo turugadu turugoduwo nowu Pao ro rakarewu o meri kurirewu aregodumodedu keje. 1 Pao akore Ca! Iwogureboe aregodu reorere itaregodumode. Jiwo aidugirireure umode tugudae pado pemegado, merumodukare tuwiri kedo tabo, umodukare boe eerdudo tuboguraeji. 1 Ure eto pui ia boe eeda keje. Hebreudoge ewadaru tabo iere Armagedon (boe ewadaru tabo boe Eimejerage Ewire Kejeboe). 1 Kodure boigodu eregodajiwu ure meture turuwobo tadaboe barigu baru otoji, icare ia boe emago rakarewu aregodure nowu Pao muga piji, akore Ure turugadu. Oino. 1 Icare boe jeragudure, boe emagore, boiarurugodure, ia moto amagadu kurireure, boekare ino jii boe eedui moto kejedu paru piji. 1 Nowu bakurirewu remawu kadodure tuiado pobe ma jewu metuia bokware. Moto padui pumekejedu kejewu bakurireuge ewudure. Pao biabuture nowu bakurirewu iei Babilônia cedu keje tuwo udo turokogado tugodu kagirae korireuce. 2 Pobo aiare tabowu moto jamadu boe eregodure. Torekaridoge eiamedu boe ewogware pi tuku je. 2 Poborirewu kuricigorewu buture baru piji ime ewugeje. Ime emago pegare Pao ji ui tujebaedo poborirewu ceduji, awure pega jokodure kodi. 

Babilônia ucebae. 1Icare cewu iedure turuwobo jiwu tupadoge ei ikera awubodure pobe taci ikera awubowutodu, ia emage, uture mato itae, akore ii Mato, imode aerdudo mugure pobo maerewu aogejewu aredu ro pegareudo ucebaeji. 2Awu moto kejewu boe eimejerage ero pegare apo. Ure moto kejewuge etaora bai baido, tui ekududo tumeardae pegareuce dutabo. 3Icare ure irego itaroe tabo toro boe makodureuto. Iordure ia aredu mugui ia barogo pegarewu kujagurewu keje duji; boe enogirudodae pegarewu padure jamedu keje; aoradogere ikera awubodure pobe taci ikera awubowuto, ukigadogere ikera awubodure. 4Nowu aredu ukudae kujagu rakareure meture ji, oroere meriri ekureuce, tori mori kuricigoreuce, tori motureuce; iedure ia ruwobo meriri ekurewu okorobadui turo, tago, tagemo pegarewu tabo duji. 5Ia boe ekie bioreure padure jeri keje: - Babilnia, bakurirewu kurirewu, awu moto kejewu boe ero pegarewu boe emeardae pegarewu jamedu boe etuje. 6Iordure nowu aredu joku pegai pemegareuge eku tabo, ure tuiwodo Jesus aiwuge eku tabo duji. 7Mare nowu tupa akore oino ii kodiba apagudugodure? Imi rugadure imode aerduwado nowu aredu kodiboeji, nowu aoradogere ikera awubodure pobe taci ikera awubowuto, ukigadogere ikera pudogidure, oredure nowu aredu apowu barogo pegarewu kodiboeji. 8Aerdure jiwu barogo pegarewu ure marigudu, ukare pugeje, mare jepadumode jewoduio piji, utumode tuwogwadodu kae. Mugure awu moto kejewuge, ie padure bapera jerewu keje boe paru pijiwuge, eebogodu kuricigomode tuiordui barogo pegarewu ui tuguo pugeje duji. 9Mare oino, ure turugadu boewo tumeardae tugu. Nowu barogo aoradogei ikera awubodure pobe taci ikera awubowutodu, ere nono torekodudogei ikera awubodure pobe taci ikera awubowuto, du ewugejere nowu aredu mugure. 1 Nowu barogo aoradogei ikera awubodure pobe taci ikera awubowutodu, ure nono brae eimejerage ei ikera awubodure pobe taci ikera awubowuto jamedu. Ei ikera awubodu reoreuge ewudure marigudu, ia rakoje kimore, boigoduwu aregodukare roga, mare aregodu keje rakoje raigirimoduka. 1 Nowu barogo pegarewu ure marigudu mare ukare pugejewu, ure ikera awubodure pobe ma jewu metuia bokware ikera awubowutowu brae eimejera rema. Ia nowuge emeduia nure ema, utumode tuwogwarewo kae. 1 Ca! Cewu aerdure jiwu ukigadoge ei ikera pudogiduredu ere nono ia brae eimejerage ei ikera pudogiduredu remage, duwugere eetukare boe ji roga, mare eedumode boe ji kobori tu je nowu barogo pegarewu apo. 1 Emeardaemode nono pu meardaere, ewo turo raka maku barogo pegarewu ai. 1 Erugodumode Cordeiro ji, mare Cordeiro umode tumorido ei, emare boe eimejerage eimejera rema, boe eimejerage kurireuge eimejera kurirewu nure ema kodi. Nowu jeture apowuge, makore ewogaiwuge, ure tugeragu ji pudaiwuge, meartorure jiwuge, emode tumorido apo jamedu. 1 Nowu tupa akore ii pugeje.
Aerdure jiwu pobodoge aredu mugure kejewuge ere nono moto padui pumekejewuge ereore, boe makareuge ereore, boe ewadaru padui pumekejewuge ereore. 1 Nowu aerdure jiwu barogo ukigadoge ei ikera pudogiduredu ekodu kagirimode nowu aredu pegareudoji. Emode ukudae tawuje piji, emode biri kedodo, emode kodu kowuje, emode kowu joru tabo. 1 Paga karega, Paore etaidudo erowo tumeardae reore, erowo puapo ewo tugerabraredo barogo pegareuji jii boe kodui Pao bataru rekodajidu kae. 1 Aerdure jiwu aredu ure nono bakurirewu kurirewu reore, dure jeture moto kejewu brae eimejeragei. 

Babilônia buturedu. 1Nowu inodu rekodaji, iordure ia tupai turawuje baru pijiduji, du ro rakaguragare, ure moto urugudo tuiorugu tabo. 2Ure tumago rakaguragado tagoi oino dutabo: - Buture. Babilônia kurirewu buture. Aroe pegareuge eeda, aroe pegareuge eiari, kiege pegareuge eiari nure ema pugeje. 3Paga karega, moto padui pumekejedu eiamedu boe ekudure ro ako pegarewu kodu kagiraece, moto kejewu brae eimejerage ero pegare apo, awu moto kejewu ure akirodo boejiwuge ere toroe kuricigodo oroe kuricigorewu tabo. 4Imeardure ia boe emago ji pugeje, akore Iwobe, taebu piji, tarokawo nono ro pega reore, takawo metagedo tagi ucebae keje. 5Paga karega, ro pegarewu itodure, aregodure baruto, Pao biabuture ro pegarewu keje. 6Ro magai tai du reorere taromode ji jamedu, ro pegarewu mori maku ai tao kae. Ure tagududo towu ruwobo, okorawu, maku ai pugeje tao kae. 7Umagai boe eerdudo toroe kurirewu jitu reore, tamode ucebae, oragudu, maku ai jamedu. Paga karega, akore oino tuwabo keje imugure boe eimejerage emuga keje boe eimejeragoi imi dutabo, mare oredu birewu aredu reore karega, imarenarudumodukare iaboe keje iaboe keje. 8Du kodire awu ucebae boe aregodumode ae meri mitoduji: boe ewi, boe etoragudu, boe eke boi jidu, jorumode akedudo, mare paga karega, ure tugogado jiwu Pagimejera Aroe Eimejera ro rakare. 9Ro pegare apowu awu moto kejewu brae eimejerage etoragudu kuricigomode bukeje, erdui jeredudui tudawuje piji dukeje. 1 Eragoje jaemode ji tubagudu koia ucebae roi jituji, egomode: - Iai, iai! Babilônia bakurirewu! Babilônia bakurirewu! Boe raigirikare boe ji tugogado ai dutabo! 1 Awu moto kejewu baare akiró tabowuge etoragudumode etogeamode bukeje jamedu, ure akirodo enoroe jiboe bokware pugeje kodi. 1 Enoroe meriri ekurewu, meriri kigadurewu, tori mori kuricigorewu! Tori moturewu, aroia kigadurewu, aroia kujagurewu, aroia kurukururewu, aroia kujagu rakaguragarewu, awu ira boe rorewu jamedu boe, enoroe barege eto rakarewu, enoroe ira mori kuricigorewu, enoroe meriri kujagurewu, meriri koadurewu. 1 Enoroe tori kororogodurewu, ia enoe roreboe padui pumekejedu jamedu boe, bokadoboe rorewu, eke boe parera kuru, boe kaguru, eke iro boe, eguiee jamedu boe, eguiee ovelhadoge, kawarudoge, eno imarido boe, etugarege boe, ime boe. 1 Akagemore jiboe rugadu akedure akoe kuri inodu, boe urugu boe akedure, aerdumodukare inoduji pugeje. 1 Ure akirodo awu inodu boe jiwuge emode tuburedodu jaedo tubagudu tabo ucebaece, etoragudumode etogeamode, tagoi oino dutabo: - 1 Jiwo pegarewu bakurirewu kurirewu! Ure aroia pemegarewu, aroia kujagurewu, aroia kurukururewu upodo pudabo, ure cenawudo meriri ekurewu tabo, tori mori kuricigorewu tabo, tori moturewu tabo. 1 Mare awu oroe kuri inodu jamedu boe akedure pi tuku je. Ure ika kurirewu redowuge eiamedu boe, pobo maerewu kaowuge eiamedu boe, ika kurirewu epage eiamedu boe, maragodure pobo kaowuge eiamedu boe ere tuburedodu jaedo ji. 1 Etaiwoi jeredudui tudawuje nowu joru cei nowu bakurireuto dupiji du kae, egore.
Kakoduwu bakurirewu ure nono awu bakurirewu kurirewu reore? 1 Ere moto rugudu tugu taoto, toragudu tabo, tumago tabo: 
Jiwo pegarewu bakurirewu kurirewu! Ure ika kurirewu epage eiamedu boe enoroe kuricigodo toe kurirewu tabo. Mare akedure pi tuku je. 2 Aki, baru, aegaredo ji, tagi jamedu, pemegareuge, apostolodoge, profetadoge, taegaredo ji, paga karega, Paore tugogado ji tui tamorido dutabo. 2 Icare ia tupa ro rakarewu ure tugeragu ia tori kurireuji, ure barigu pobo maereuto, akore Oinore Babilônia bakurirewu kurirewu barigudumode, boe eerdumodukare ji pugeje. 2 Boe emeardumodukare awugeje iera akore citara jiwuge ekera akoji, urareuge eraji, okwa akoreuge enogwa akoji pugeje. Boe eerdumodukare atoda ia maragodureboeji pugeje, boe emeardumodukare atoda pugeje ure boe a kududowu tori akoji pugeje. 2 Jorugu ja urugumodukare awugeje pugeje, boe emeardumodukare awugeje uwirerewu, ukogereudo emago ji pugeje. Paga karega, ure akirodo akoroe taboboe awu moto kejeboe eimejerare emage moto padui pumekejedu eiamedu boe ere tuwogwado boeto aro pegarewu koia. 2 Awugejere boe eerdure profetadoge ekuji, pemegareuge ekuji, cewu bitodure moto kejewuge eiamedu boe ekuji. 

Baru tadawu jora. 1Oinodu rekodaji imeardure baru tada ia makareboe eragoduji. Egore Paegarewo. Pao ore boe einorudae, urugureboe, rorakareboe. 2Paoi tugogado boeidu rikire, jetorogodure. Ure tugogado cewu aredu kurireudo, ro pegareudoji, duwudo ure moto pegado turo pegarewu tabo. 3Ure tugogado ji tudugarege eku mori bogai. Du kejere icare eragodure pugeje, egore Paegarewo, nowu aredu pegareudo uredudu rutumode baruto boe jameduji jii je kodi. 4Du keje icare cewu Paopegadogei ikera pudogidure iwure pudogidure pobepuibiji pugejedu, cewu jereboe ei pobepuibijidu ere tubujodo Pao ui tumugudo nowu mugurewu keje duji, egore Oino rugadu! Paegarewo! 5Nowu muga piji iaboe emago aregodure, akore Tagi taiamedu boe, Pao utugarege biegareuge, kurireuge tabagudui cedu, tarago ji. 6Awu inodu keje imeardure ia makareuge eragoduji, eiarurure nono pobo makareuge eiarurure, ure nono boiaruru rakareuge eiarurure, egore Paegarewo, Pagimejera Pao ro rakarewu jeture boe ji kodi. 7Paegarewo, paegare kuricigowo, pawo akaru kurido. Paga karega, nowu Cordeiro iera makudumode aredu aidu puredugodu nure, nowu iera makudumode aiwudo ure tudo turugadu kodi. 8Boere jeonado aroia pemegarewu motureuji, awu aroia jebatodure pemegareuge ero pemegareuji. 9Du kejera akore oino ii Awu inodu bu bapera keje returudodure ewogaiwuge eerduwo Cordeiro iera makudui aredu aidu jiwuge eiwo aidugiri nure. Icare akore oino ii kimo Awu Pao bataru boe rikirewu nure ema. 1 Iwudure bure paru iwo ipujodo ji, mare akore oino ii Aro kaba ino! Pao utugare nure imi areore, amanamage emeatorure Jesus bataru jiwuge ereore. Pao jire amode apujodo. Boe jokodu Jesus Cristo bataru jire profetadoge emagore. 
Cristo ui tumorido barege pegareuge eidu. 1 Iordure kimo baru jaji: ia kawaru kigadurewu jepadure piji. Mugure kejeboe iere Boe Rikirewu, Boe Jokodurewu; boe jetororewu tabore ure tugogado boe ji, rugodure tonare jiwugei. 1 Joku jeragudure. Boe etaogajejewu makare aogajeje, ia boe eerduwakare jiwu boe ekie padure keje, ema mitotu jere jorduware ji. 1 Ia aroia, boekure jokiwure, meture ji. Iere Pao o Bataru rema. 1 Baru tadawu tugobaigarege emugui kawaru kigadureuge ewugejedure ekodure apo, aroia kigadurewu moturewu meture ei. 1 Ia toriga rairewu ore puibijiwure aregodure ja piji, uwo padure pumekejewu meartorukareuge etogorido tabo. Umode tuwure jodo boere tuwure jodo parera kejeboe okorobadui Pao kodu kagirae tabo dukeje. 1 Opore apowu aroia keje, upeagajejewu keje, atugododure oino boe eimejerage Eimejera, boe eimejerage kurireuge Eimejera Kurirewu. 1 Icare iordure ia tupa rakojei meri joku bukeje duji, akore tumago raka tabo kodure baru otojiwu kiege baregei: - Tado pui mato, Paore tagogwage kuricigomode jiboe udo turugado du kae. 1 Tawo brae eimejerage ekodu kowuje, tawo tugobaigarege eimejerage ekodu, ro rakareuge ekodu kowuje, tawo kawarudoge ekodu, mugure ewugejewuge ekodu kowuje, tawo boe etugarekare emawuge, boe etugare emawuge, biegareuge, kurireuge ime ekodu kowuje. 1 Iordure cewu barogo pegareuji, iordure awu moto kejewu boe eimejerage ei tudo pui to tugobaigarege ebo, turugoduwo cewu mugure nowu kawaru kejewu tugobaigarege ei jamedu du bogai. 2 Mare cewu barogo pegarewu ieragogudodure, cewu profeta pegarewu apo, dure ure turo tuginoiwu towuje tui cewu barogo pegarewu kruca padure ewugejewuge, ure tubujodo ure nono reoredu jiwuge eekuri pagado dutabo. Ei pobedu ewarigudodure jorubo ekurewu ure nono kuruga reoreboe uruto. 2 Cewu mugure kawaru kejewu ure iage ewido cewu aregodure tuiabijiwu tariga rairewu tabo. Kiege barege eiamedu boe ere tuguredudo nowuge ekodu tabo. 

Aroe tarigorewu jeonare jiboe. 1Icare iordure ia tupai turawuje baru piji duji, iedure jewoduio baiporo epaji, iedure ia meriri iku rairewuji. 2Ure tugeragu nowu aroe tarigoreuji, nowu mariguduwu awagu, duwu Aroe pegareuge eimejara rema, ure iera gogudo jii jorumode mil cedu kae. 3Ure barigu jewoduioto, ure baiporo mi baiporo epa tabo, ure ia kruca bu baiporo keje, ukawo boe epadui pumekejedu eekuri pagado pugeje, jii jorumode mil cedu akedumode du kae. Awu inodu rekodaji ieragoga kiwujedumode biega tu je. 4Iordure boe emuga boeji, kejere umode tugogado boeiwuge emugure, cewu itoru kadodure egoi Pao bataruji, Jesus bataru jitu koiawuge etaroe rabodu, cewu ukare tubujodo barogo pegarewu jiwuge, ureoredu jiwuge, kruca padukare eri kejewuge, ekera kejewuge eiamedu boe rabodu, eedodu maidure, eeture boe ji Cristo apo jorure mil ceduji. 5Cewu ia bireuge emodukare tugirimi tuibagi, eewodumodukare jii jorumode mil cedu akedumodedu kae. Dure boetojiwu boe eewodu reno. 6Cewu rakojere jewodure ca boetojiwuge ebowu, pemegare, jiwo aidugirire. Boe ewi rekodajiwu ro rakamodukare ji, mare Pao burejoiadogemode emage, Cristo burejoiadoge mode emage, etumode apo boe ji jorumode mil ceduji. 7Jorumode mil cedu akedu keje, Aroe pegareuge eimejera umode tudawuje tuwaicorewu piji. 8Umode tudawuje tuwo boe padui pumekeje moto okwajidu (Gog, Magog) eekuri pagado du bogai. Umode eeto pui turugoduwo. Emagaguragamode nono pobo maerewu tadawu kugaru reore. Emode taodo moto joki, emode bakuredo pemegareuge eedaji, Pao meardu kurire jiwu bakurireuji. 9Mare ia jorure tudawuje baru piji, ure erugadu kowu. Nowu ure ekuri pagadowu Aroe pegarewu, barigududodure ia jorubo ekurewu kuruga uruto; 1 cewu barogo pegarewu meture tada marigudu nowu profeta pagarewu apo duto. Du tadare ewudugugodumodukare boekoriji meriji, boecoji, boe jameduji jii je. 
Paoi tugogado boe jamedu boe jitu. 1 Icare iordure ia boe emuga kurirewu urugureuji. Iaboe ure tumugudo keje. Baru, moto eregodure je piji, icare boe eerdumodukare eedumode kejeboeji. 1 Iordure bireuge kurireuge, biegareuge eragojei nowu muga otodai duji. Baperadogere tuiado, ia baperare tuiado jamedu, bapera jerewu. Boere tugogado bireugei, boe padu magai nowu bapera kejedu reore, ero boe rekodaji. 1 Pobo maereure meture tudodawuge emagu. Du reorere meture boe ewi tadawuge, moto tadawuge emagudure jamedu. Boere tugogado ei, ero boe rekodaji. 1 Boe ewi, bireuge eeda moto kudawu, barigududodure kuruga joruto. Nowu kuruga joru boe ewi rekodajiwu nure ema. 1 Cewu ie padukare bapera jerewu kejewu, barigudure kuruga joruto. 

Baru tadawu Jerusalém. 1Icare iordure ia baru maiwuji, ia moto maiwuji, mare boetojiwu baru, boetojiwu moto ewogware, pobo maerewu bokware pugeje. 2Iordure bakurirewu pemegarewu Jerusalém maiwu ui turawuje baru piji duji, ia aredu magai tugera pemegado pudui toredu togidu reore. 3Du tonajire imeardure ia boe emago kurirewu aregodui nowu boe mugurewu piji duji. Akore Pao mugui ime ebowu uwai reo. Mugumode ebo, uwobemode emage. Pao rugadure rakojemode ebo. 4Umode eeguru rugadu kabi. Boe ewimodukare pugeje, boe emarenarudumodukare pugeje, boe enoiogwarimodukare pugeje, boe ecebaemodukare pugeje, mariguduboe akedure kodi. 5Icare cewu mugure tumuga kejewu akore Ca! Imode boe jamedu boe maidudo pugeje. Akore oino kimo awu inodu boe bu bapera keje, mare awu bataru boe remawu boe jokodu nure ema kodi. 6Akore oino pugeje: - Ure turugadu! Alfa nure imi, Omega nure imi. Dure oino boe paru boe oto nure imi. Imode pobo jari pijiwu po jerewu makudu pagado pobo boire jiwu ai, kuduwo ce. 7Awu jamedu boe makudumode umode tumoridowu ai. Uomode imi, itonaregedumode ema. 8Uru barigodureuge, poguru bokwareuge, ropegareuge, ure tubujodo boe pega jiwuge, batararodureuge eiamedu boe, jorubo ekurewu urukori rakarewu, rekodajiwu boe ewi, makudumode etai. 
Baru tadawu bakurirewu motu. 9Du keje icare cewu tupadoge ei ikera awubodure pobe taci ikera awubowutodu eedure turuwobo boe enorogobadui boiwu boe ecebae tabodu ia emeduia aregodure, akore oino ii Mato, imode aerdudo Cordeiro mugumode apowu areduji. 1 Ure irego itaroe tada ia torekari rico rairewu ao kae, ure iordudo bakurirewu pemegareuji, aregodure baru pijiwu puredu Pao pijiwu Jerusalemji. 1 Meture Pao urugu tada duji. Nowu urugu ure nono meriri kururewu tori moturewu reore. 1 Motori okwatorurewu ricoraireure padure oiei, baiporodogere ikera pudogidure pobe taci ikera awubowuto. Tupadogei ikera pudogidure pobe taci iwurekotodu eragojere nowu baiporodoge ewugeje tuietu tabo ei. Israeldoge etuwobe ei ikera pudogidure pobe taci iwurekotodu ekie padure nowu baiporodoge ewugeje. 1 Baiporodogere pobe ma jewu metuia bokware meri rutu jaogwai, ecerae eiaogwaire baiporodogere pobe ma jewu metuia bokware, tugarege eiaogwaire baiporodogere pobe ma jewu metuia bokware, meri butu jaogwaire baiporodogere pobe ma jewu metuia bokware. 1 Nowu motori padui bakurirewu oieidu bure jore toridogei ikera pudogidure pobe taci iwurekotodu keje, nowu Cordeiro utugarege ei ikera pudogidure pobe taci iwurekotodu ekie padure ewugeje. 1 Nowu makore iiboe iedure ia iwarameriri ekureuji, tuwo nowu bakurirewu baiporodoge, motori padui oieidu remagu tabo. 1 Nowu bakurirewu ure nono ia quadrado reore: raire nono boare. Kodi icare ure nowu bakurirewu remagu nowu to iwarameriri ekurewu tabo. Remagudure estadiodogei 1. 0 cedu reore. Rai, boa, rico ure nono pureore. 1 Ure nowu motori remagu jamedu, remagudure boe ekana ra ui 1 4 cedu reore. Oinore Tupare boe remagu boe eno boe remagudu tabo. 1 Nowu motori padure bakurirewu oieidu, tori moturewu nure jamedu boece. Meriri ekureure nowu bakurirewu rema, ure nono meriri kuru ri reoreboe reore. 1 Tori mori kuricigorewu padure pumekejewure padure nowu motori bure jore kejeboe keje. Boetojiwu torire jaspe rema, rekodajiwu safira rema, eregodajiwu calcedônia rema, calcedônia rekodajiwu torikuieje kawarurewu rema, 2 Eregodajiwu sardônio rema, sardônio rekodajiwure cornalina rema, cornalina rekodajiwure crisálito rema, rekodajiwure berilo rema, rekodajiwure topázio rema, rekodajiwure crisóparo rema, rekodajiwure jacinto rema, boigoduwure ametista rema. 2 Nowu baiporodogere ei ikera pudogidure pobe taci ikera awubowutodu todure tu tu mitotu jewu tori tabo. Nowu ewororore meriri ekurewu remawu rema, ure nono meriri kuru reore. 2 Iordukare ia uwaiji toda, mare paga karega, Pagimejera Pao ro rakareure boe ewai pemegareure ema, Cordeiro jamedu. 2 Nowu bakurirewu okeakare merijoku bogai, ari bogai, eruguwo ji, mare Pao urugure jore keje, nowu urugure Cordeiro rema. 2 Boe epadui pumekejedu emerumode uruguji. Moto kejewu boe eimejerage emode tugurireboe reko bogai. 2 Uwaiporodoge emodukare tumi boe jameduji, boecomodukare kodi. 2 Boe etaregodumode tuwo moto padui pumekejedu kurireboe reko bogai. 2 Ia pegareboe umodukare turemo to, ia ro pegarewu, batararodurewu umodukare turemo to, mare ie padure Cordeiro o bapera jerewu kejewuge tu rugadu emode turemo to. 

1Du keje icare nowu tupare iordudo ia pobo jerewu ui tudawuje Pao muga piji, nowu Cordeiro muga piji, du kigadure nono ia tori kigadure. 2Nowu bororo oiado, nowu pobo okwai, ia i jerewu rakojere, tudure ikera pudogidure pobe taci iwurekotodu, ari kodu reorere tudu boture mitotu tu je. Nowu i aru jorubokuru nure ema boe epadui pumekejedu etai. 3Nono, boe emago pegare jiboe bokwamode nono, mare kejere Pao muga mugumode, Cordeiro muga mugumode keje. Pao utugarege emode tubujodo ji. 4Eerdumode jeji, ie padumode eeri keje. 5Boecomodukare ei pugeje boe etogeamodukare jorugu bogai, meri joku bogai pugeje, Pao urugumode ei kodi, eedumode torodu oto padumoduka. 
Awu bapera ao. 6Akore ii: - Awu Pao bataru boe jokodu, boe riki nure ema. Pagimejera, Profetadoge etaroe eno Aroe Eimejera ure to tupa utudo mato uwo tudugarege eerdudo inoba boemode kuri je duji. 7Ica! Itaregodu puredugodu nure. Romode nono awu bapera kejewu bataru reoreuge eiwo aidugirimode. 8Imi, Joãore, imeardure iordure awu boe oinoduji. Imeardui, iordui inodu jitu rekodaji, ire ipujodo nowu ure inodu awadudo iwu tupa jokorai iwo Aroe Eimejerado ema. 9Mare akore oino ii Aro kaba ino. Pao utugare nure imi areore, meartorure awu bapera kejewu bataru jiwuge ereore. Pao jire amode apujodo ji. 1 Akore oino kimo Akaba padure awu bapera kejewu bataru biadodudo, mare boe puredugodu nure kodi. 1 Nowu jetorokarewu romode turo jetorokareuji kimo, ro pegarewu romode turo pegareuji kimo. Mare jetororewu ro jetororewu kodumode tao kae, pemegarewu pemega kodumode tao kae jamedu. 1 Itaregodu puredugodu nure; imode makuboe mugure itabo, iwo maku tu tu boe etai, ero reore. 1 Alfa nure imi, Omega nure imi. Dure oino: boetojiwu nure imi, boiwu nure imi; boe paru, boe oto nure imi. 1 Ure tugudawu kabi Cordeiro ku tabowuge eiwo aidugirimode, eonamode i jereuji, emode turemo bakurireuto baiporoji. 1 Nowu ure nono arigao reoreuge, ure jorubodo boeiwuge, poguru bokwareuge, ure tubujodo boe paga jiwuge, cewu batararodureuge eiamedu boe, eedumode baawadu keje. 1 Imi Jesus, ire ino tupa rojai tawogai uwo tawie Pao uwobe eiboe oinoduji. Davi ukwa rekodajiboe nure imi. Barogwa tabowu kuieje urugurewu nure imi. 1 Pao Utaroe Pemegarewu, Oreduje, egore mato! Meardure awu inodu jiwu akomode: - Mato! Jamedu. Pobo boire jiwu, mato! Meardae aidae pemegarewu imedu, mato, pobo jerewu makuduwo ai mori bokwa tabo. 1 Imagomode meardure padure awu bapera kejewu Pao bataru jiwuge ewiegai iaboe emode iaboe to ji ma, Pao umode padure awu bapera kejewu boe ecebae to pui bukeje. 1 Iaboemode iaboe tawuje piji ma, Pao umode jeonare jiboe padui bapera jerewu kejedu, ba kurirewu tadadu, aru piji. 2 Cewu akore oinowu akore pugeje U! Itaregodu marigumode. Oino rugadu. Mato! Pagimejera Jesus! 2 Pagimejera Jesus Cristo o boe pemegarewu jetuwo taiamedu boe apo. Oino godu. 
