1. Pemo, oinore Pao iere boe oto ji.2. Pemo koiare icare ure Pemo metyia iegi. Mare ia pagaboe karega. Nowy Pemo onaregedu. Tonaregedure ure jeto boei pugeje.Mare nowy onaregedy botukare aredy piji. Koia karega ure towyje jamedu.3. Ure boecodydo. Nowy Pemore boecodydo. Dytabore icare makore nowy tonaregedy bogai baito. Bai tadare ure tuguwo.4. Makore tonaregedy bogai nowy baito, akore:  Imedy!Dykeje icare ure iegi. Akore:  Imedy Baraedugume! Makore pugeje. Akore:  Imedy Baraedugume!5. Dykeje icare kudugodyre, akore:  Kao!6. Akore:  Aebu mato, awo akowarudo, aerydywo joru ji, aerydywo barogwa kododu ji; awo akera kabi, awo ae kabi, awo aia kabi, awo awy re kabi; awo ape kujagu barigu, awo akiguru kujagu barigu; amearudu awaduwo ai!7. Akore:  U! (icare makore ).# A CRIAÇÃO DOS PRIMEIROS HOMENS8.Icare ure boecodydo pugeje.Icare barogwa kododydo, dytabore icare nowy onaregedy makore tumedage ewogai pugeje, akore:  João!Makore pugeje, akore:  João!Kudugodyre, akore:  Kao!9. Akore:  Aebu! Awo akowarudo, aerydywo joru ji, awo akera kabi, awo ae kabi.Akore:  Awo ape kujagu barigu, awo akiguru kujagu barigu, amearudu awaduwo ai.10. Icare ure boecodydo pugeje. Icare ure barogwa kododydo pugeje.Icare nowy onaregedy makore pugeje. Akore:  Mané!Akore:  Mané!Dykeje icare kudugodyre, akore:  Kao!Akore:  Aebu mato! awo akowarudo, aerydywo joru ji, awo akera kabi, awo aia kabi, awo awy re kabi, amearudu awaduwo ai!11. Ure tuiebu.12. Mare nowy ime eerydykare ji. Eerydykare nowy imedy ji, eerydykare Pemo ji.Eerydyre nowy Pemo ji, ukare emeardae reore: aora bokware, joku bokware, enoja bokware, kana bokware, pogora bokware.Ia boe aiarewy padure nono joru okwai: ekure, kujagure, core, kaworure.Oinore ure, dure padure nono, nowy inodu renure ji gu...13. Nowy koiare ure nowy tonaregedy batary towyje.Nowy tonaregedy ure paerdydo ji, mare ema remawy rema ukare paeredydo pudui. 14. Ca! Boecodure pugeje. Ure barogwa kododydo pugeje.Icare akore:  Nowé! Akore:  Nowé! Dykeje icare kudugodyre. Akore:  Kao! Akore:  Aebu! Awo akowarudo, aerydywo joru ji, awo akera kabi, awo ae kabi, awo aia kabi, awo awy re kabi, awo ape kujagu barigu, awo akiguru kujagu barigu, amearudu awaduwo ai!15. Icare boecodure pugeje. Icare ure barogwa kododydo pugeje. Icare makore ia imedy bogai pugeje. Akore:  Kiko! Akore:  Kiko!Kudugodyre: - Kao!Akore:  Aebu! Awo akowarudo, aerydywo joru ji, awo akera kabi, awo ae kabi, awo aia kabi, awo ape kujagu barigu, awo kiguru kujagu barigu, amearudu awaduwo ai.# COMENTÁRIO TEOLÓGICO DE COQUEIRO16. Icá, akado! Kodure boeto jiwo paomage reno. Nonore kodure boeto jiwy paomage eiere. Nowy Pao Pemo koia. Nowy tore pawadure jore, nowy pijire pawadary uture. Nowy tore pagie jore, nowy pijire pagie uture. Nowy tore page jore. Nowy pijire page uture. Nowy tore pagoroe jore, nowy pijire pagoroe uture. Nowy tore bakaru jore, nowy pijire bakaru uture... Nowy kodure boeto jiwy Pao koia. 17. Emare ure ciegi. Akore:  Pemo! Akore:  Pemo!Du kodaji pagagore Pemo, oino ji.# A CRIAÇÃO DAS PRIMEIRAS MULHERES 18.Areme pugeje.Icá! Woere icare Pemo ure areme etowyje woe.19. Ca! Ure boecodydo, ure barogwa kododydo.Akore:  Okoge Ekurewydo! Aebu mato! Kudugodyre kuri je, akore:  Bwé! Oino.   20. Akore:- Aerydywo barogwa kododuji, awo akowarudo, awo akera kabi, awo ae kabi, awo aia kabi, awo awy re kabi, awo ape kujagu barigu, awo akiguru kujagu barigu, Amearudu awaduwo ai!21. Ure boecodydo pugeje, ure barogwa kododydo. Icare makogodyre toro aredy bogai pugeje. Akore:  Cibae Ekurewydo! Aebu mato!Kudugodyre kuri je, akore:  Bwé!22. Akore:  Aebu mato! Aerydywo barogwa kododu ji,awo akowarudo, awo akera kabi, awo aia kabi, awo ae kabi, awo awy re kabi, awo ape kujagu barigu, awo akiguru kujagu barigu, ameardu awaduwo ai!.# CRIAÇÃO DOS ALIMENTOS23. Ca! Nonore icare ure tonaregedy Baraedugume udo boe eke iegi pugeje.Ure boecodydo. Ure barogwa kododydo.24. Icare Baraedugume ure tuie maedy pugeje ty...Akore:  E! Itugare braedy uke iro bokwa ra... Itugare braedy uke kuiada bokwa ra... Itugare braedy uke riboarewy bokwa ra... Itugare braedy uke tako bokwa ra...Itugare braedy uke bako bokwa ra...25. Icare Pemore tonaregedydo tudugu tuguda, ure udo tudo moto ji pr!Cewy makore jiboe jamedy pado moto kajeje já tuku.Oinore nowy makore jiboere boe joki!26. Icare ure boecodydo pugeje, icare ure barogwa kododydo.Icare okeare (desejou, achou falta ) pugeje, akore:  Wo! Itugare braedy uke tapira bokwa ra! Uke kagariga bokwa ra! Uke jugorewy bokwa ra! Aku kowaru bokwa ra! 27. Dykeje icare ure tonaregedy Baraedugume udo tudugu tuguda. Ure udo tudo moto ji pr! Nono nowy makore jiboe jamedy padure moto kajeje pugeje 28. Icare pare kowyje: pemegare pai rugadu. Ukare paguri kugudo, pegakare pai. Mare pagogwagekare kuri je. Boe raire pagogwage kadu ji. Mare page boikare pai. Pagiarigodykare page boi koia. Kodire page kodukare boeto ji. Pare parugadu, dykeje icare page aregodyre. Oino.29. Boe, oinore pagiere boeto ji.Boe, oinore Pao Pemore Pao Baraedugume akodo pai boeto ji.30. Nowy pijire icare Pao Pemore tonaregedydo tumugatowyge eiegi pugeje.31. Du Pao Baraedugume mugutowygere eiere Mano Kurirewy (Aroroedy Cebegiwu).32. Du paore iere Tadugo (Iwagudu Cebegiwu), Pao Baraedugume mugatowu.Pao Baraedugume mugatowy iere Aroia Kurirewy (Iwagudu Cebegiwu.). Pao Baraedugume mugatowy iere Koge Ebowy (Iwagudu Cobugiwu)Pao Baraedugume mugatowy iere Butoregadu.(Iwagudu Cobugiwu)33. Pao Baraedugume mugatowy iere Kaborewy (Ar. Cob.).Pao Baraedugume mugatowy iere Birimodu (Ar. Cob.).34. Pao Baraedugume mugatowy iere Akaruio Boroge (Ap. Ceb.).Pao Baraedugume mugatowy iere Apuie Eceba (Ap.)Pao Baraedugume mugatowy iere Kuruguga (Ap. Cob.)35. Pao Baraedugume mugatowy iere Meriri Baru (Paiwedu).36. Pao Baraedugume mugatowyge reo. Awy gere icare ere tugeragu iagei pugeje, tumugato pugeje.37. Duwygere eiere Jerigi Otojiwu.(O Cerae, Boro Cerae)Duwygere eiere Uiagudumaga (Bak. Ec.)Duwygere eiere Akaruio Bokodori (Bak Ec.).38. Duwygere eiere Kaigu (Bok. Ec. Cob).Duwygere eiere Imorio.Duwygere eiere Barogo Bororo.(Bok. Ec. Boiad.}Duwygere eiere Barameri (Barameri Pijiwu: Bok. Ec. Boiadowu).Duwygere eiere Poruiepa (Bok. Ec.)Duwygere eiere Aromerere (Aromere Ekenawy ?: Bok. Ec. Ceb.).Duwygere eiere Inokuri (Bok. Ec. Ceb.).# Duwygere eiere Torobaru (Kie Cob.)Duwygere eiere Badojeba Kudoro (Kiedy Boiadowu).Duwygere eiere Ikiedu.Duwygere eiere Meredy (Ki. Ceb.).Duwygere eiere Ki Bakororo (Kie Ceb.).40. Duwygere eiere Oca Kudurewy (Bad.Cob.).Duwygere eiere Atugorewy (Bad. Boiadowu).Duwygere eiere Boro Erudu (Bad.Cob.).Duwygere eiere Kaiaceba ( Bad.Boiadowu).Duwygere eiere Uwae Epa (Bad Boiadowu).Duwygere eiere Ewiriga (Bad.Cob.).Duwygere eiere Bakoro Akaru (Bad.Boiadowu).Duwygere eiere Bakoro Kudu (Bad. Boiadowu).Duwygere eiere Meriri UpoDuwygere eiere Kuiabaru.Ca! Eregodajiwyge eie reo.41. Oinore Baraedugume maragodaere.mare Pemo koiare ure rodino. Pemo koiare ure tumearudae pemegarewy, Pemo koiare ure tuiordae pemegarewy, Pemo koiare ure tuwadary pemegarewy ure maky nowy ime ewogai, Baraedugume ai. Baraedugume koiare ure maky nowy pemegarewyge ime etai, duwyge eie reno, duwyge etagaru reno.42.Ure eegare pemegarewy maky Baraedugume ai. Ure eegare moturewy, ure maky Baraedugume ai.. Ure eke beturewy ure maky Baraedugume ai. Ure eke rorewy ure maky Baraedugume ai. Dure ure maky pemegarewyge etaiDu jire pemegarewyge enogwagere. Dure ure maky pemegarewyge ewogai, du jire enogwagere. Oino.# A PRIMEIRA ALDEIA43. Ure nowy ekerogu maky ty etai. dytabo icare eture. Ure etudo.Ekodure kuri, nowy Bakurebo okwato, Anabo Bororo kae.Icare eedure Anabo Bororo keje tuiamedy tabo.44. Nowy Anabo Bororo bukejere icare ure barogwa kododydo pugeje, awy kiege kugure ewogai pugeje.Icare akore:  Piroje! Piroje!Egogodyre. Akore:  Taebu! Tagogwagewo okureboeji. Icare ere tuiebu. Emagare rugadu. Nowy boeto jiwyge eiekare, nowy boiwure icare eiegidure. Dure eiere oinono: Piroje, Piroje. Mare boenure emage. Ure boedo emage boi pugeje. Oino.Ure boecodydo pugeje. Ure barogwa kododydo pugeje. Makore toro pugeje. Akore:  Kiege kugure, taebu mato! Tawoaduwo boe otoji, taegarewo boe otoji, tagogwagewo okureboeji, tudureboeji.46. A! Ere tuiebu rugadu... ja... Toro boeto rugadu! Ure etudo toro boeto. Etaregodyre tuiabagi toro nowy tunu pa kae pugeje.A! Nowy enupare iere Tori bai otorewy. Nowy tadare enudare, nowy otojire enudare. Koiare ure towyje, ure nowy tori towyje. Nowy bai onajire torire tudowyje47. Boecojire igurure tudowyje. Boecojire boebuture tudowyje.48.Pobore boe eerydykare ui tudowyjeduji. Barogwa kododure Pemo apo pobo keje rugadu. Unudure nowy pobo tada, merure nowy pobo aoji.# COMENTÁRIO PEDAGÓGICO49. Awy otobiji padumode pugeje Pao akore Bakaru ino jiboe tabo. Awy makore jiboeji. Ure pawadarydo emaboeji.Awy maiwy ime, awy maiwy ipare, awy maiwy nege kugure, awy maiwy ipare kugure, awy maiwy areme, awy maiwy nogware kugure emagowo ji, erdiwawo ji 50. Icare eedure nono jerigigi padu pagai tu. tori parudure. Mare jerigigi matadukare. Pemo koiare ure bu ty nono, marenaru bogai, marenaru jorydywo ji ma uwo tugeragu ji, kuduwo kururogu ji..51. Du inodu karega ure Boece.Eerydyware Pao Pemo ji, eerydyware Pao Baraedugumeji, eerydyware Paje Okoge Ekurewydo ji. Erydyware eiamedy ewadaryji. Du inodu tabo icare etaidyre tuwo tudo nono torire. Etaidyre tuwo tudo nono pobore. Pobore batary bokware, torire batary bokware. Mare tori bataryre bakuru rema, pobo bataryre bakuru rema.Bakurire ji du du du du, du batary reno. Icare jorydywarewygere tudo nono reore# NOVO COMENTçRIO TEOLÓGICO52. Oino. Icá! Tawiapaga pemegado Pao Pemo ko boeto jiwy pawadary ji. Icare imode pawadary pemagado pui, mare Pao Pemo koia, Paore Pemo rema dykoia. Oino. Paore pagogiedae maky pagai, duwure iere pagogiedae..53. Rekodajire, ure pagagodo: - Iro.Ure pagagodo: - Kuiada.Ure pagagodo: - Ju.Ure pagagodo: - Bako.Ure pagagodo: - Tako.Ure Pagagodo: - Tapira.Ure pagagodo: - Kagariga.Ure pagagodo: - Kawaru.Ure pagagodo: - Meriacia (melancia).Ure pagagodo: Riboarewy (abora).54. Ca! Pagaguierogu reno, pagerogu reno. Nowure Pemore maky pagai boeto ji.Ure pagagodo: - Itogeare, ino nowy pagaguierogu bogai, nowy pagerogu bogai.55. Nowy Pao Pemo orenure pagi. Mare akokare itore ino pai. Ure nowy tonagegedy Baraedugume ure akodo itugarege oino pai, paiamedy boeji. Kodire nowy Pao onaregedy Baraedugume utugaregenure paiamedy boe. Ure akodo: itugarege oino paiamedy boeji.# A HORA DA CRIAÇÃO56.Ure tonaregedy Baraedugume akodo: Itugagerege eke iro bokwa ra! Eke kuiada bokwa ra... Eke tako bokwa ra... Eke bako bokwa ra! Eke meriacia bokwa ra... Dykeje icare nowy makore bogaiboe jamedy padure moto kajeje.58. Ca! Oinore boe erore, parore, paegare tabo, nowy pagerogu aregodyji.59. Ca! Dykodire kagariga akore kimo oino. Pemo koiare ure akodino. Dykodire kagariga akogodymodykare dykeje, bo eke botumodykare.Boe jamedy boe kuiarumodykare. Oino pagaguierogu aregodyji!60. Ca! Dytabore icare Pemore boe etudo. Ure boe egodo. Kodure boe ebo. Ure boe etudo. Ure kodure boe otojiwyge ekudugo.61. Egogodyre: - Egore: m m m m m m, dytabo.Emagore, egore: gae gae! gae gae! gae gae! tudu tabo.62. Eregodajiwyge egore: Ho'o... 'o... 'ooo (3x.Kodure eregodajiwyge egore: 'u 'u... 'u 'u...'u 'u...Kodure eregodajiwyge egore: Tori to to to, tori to to to (3x). Oino dytabo.63. Oinore Pemore Boe ewadarydo boeto ji. Boe eiamedy boe reno.Boe, Brae, Boe doge, Boe Bororomanadoge, Boe Barege, Boe Kiaodoge, Boe Barumogodoge, Boe Bokwarege, Boe Kaadarege, Boe Codoge, Boe Kuiagure, Boe Kanaworoe, Boe Paiamarege, Boe Poroboe, Boe Boroboe, Boe Taboe, Boe Koroge.Nonore Pemore boe eiedo. Dytabore ure boe etudo.1264. Boe eture nowy tuwadary tabo. Boe ekodure jii... je.Icare boe etaregodyre nowy Anabo Bororo kae, nowy tuwadary tabo, nowy tumago tabo, nowy tugerogu tabo. Ca!# ORIGEM DAS METADES CULTURAIS: ECERAE E TUGAREGE65. Nonore icare boe ekuiarure.Ie boeto jiwy reo: Kuborewymana, nowy metago iere Kuboruroe. Boe emagore jiwy ie reo.66. Nowy areme etaire Pao Pemore tuguo, dure iere Baraedugume. Icare nowy Anabo Bororo bukejere care boere tuwiredo. Mare boe etuo Pemo koia. Icare ure boe etuwiredo, nowy ime pemegarewyge eiamedy uwiredo. Ure etore eiedo Ecerae. Ure nowy Etuomage eiedo Tugarege. Oino.67. Dytabore icare eture. Eemarure, eerydyre podojaji.Ie metyiare kuio, ie metyiare marido okwabora. Nonore boe eno ibora (ponte) iere, tuwo bu pobo kajeje, tuduwo jeto awy moto kae.68.Ia boe etareia iere kowai, ipare etareia, boe etareia, Oinore ure: bure tugudure nowy pobo okwai. Pao Pemore boe erudydo ji toro oto kae. Icare edo taredo poboto co, co, co!69. Ia pugeje: ure boe eerdydo nowy kowaiji, icare boe etaregodyre oto kae, dykeje icare ure tugado boe ebo po! Poboto. Jeture cebegiwyge etao gigirire; jeture cobugiwyge etao kororogodyre.70.Ca! Boetojiwy boe ewadae reno, tuiamedy tabo. Pemore boe ewadaedo. Mare nowy Pemo karega ure eerdydo pudui. Unure emearudae maky etai, unure emearudae tugu eto, epaga inoduji. Kodire Pemore Boe emearudae pemegarewy maky Boe etai, boeto ji du reo. Oinore rore boei. 71. Dytabore icare ure eerydywado tuwo nowy kuio bu nowy pobo kajeje, Boewo pagado mato bakowuto awy moto kae.Nowy podoja iku ui mito ty je ie jamedy reno. Kodire ukare tuginoi.Nowy jamedy iere ty... podoja iku. Pao Pemore roino.# RESUMO SOBRE DEUS E A ORIGEM DA CRIAÇÃO72. Ure mito ty je. Pao Pemore mito ty je. Metyia bokwa tuwodu tabo. Icare ure turugadu.Nowy Paore mito ty je. Icare boture. Icare mito ty rugadu.73. Dykeje icare tuiemaedo. Dytabore icare ure tugogado kodumode boeto jiowy tumearudae bogai, kodumode boeto jiwy tuiorudae bogai. Kodumode boeto jiwy tuwadary bogai, kodumode boeto jiwy turo bogai. Dytabore icare ure nowy ime eko boeto ji. Du eregodaji ure areme ekodydo. Du eregodaji ure boe ekerogu kodydo. Du eregodaji ure Boe eeguierogu kodydo. Oino.# A UNIDADE INICIAL74. Nowy Paore mito ty je. Du reorere batary boeto jiwure. Bataru boeto jiwure mito ty je. Dykeje icare makaguragare. Ro boeto jiwure mito ty je. Dykeje icare makaguragare. Meardae boetujiwure mito ty je. Dykeje icare makaguragare.# A CONFUSÌO DAS LêNGUAS75. Icare ure Boedo pagado nowy pabo kajeje, awy moto kae. Ure Boe ekudydo pugeje, ure boe egogo. Boe egore: m m m m...Icare boe eture..Eekuiere ekodure boeto ji.76.Emearudure pu okwa batary ji. Egore: Taedy puredy pui. Taedy jaemode pui ma, tamearudumodykare nowy kodo. tagododaiwyge ewadary ji, tamearumodykare enogwa batary ji, taerydywamodykare kaba jiba emagore.77.Care eture. Ekodure... Care epuredugodyre awy moto kae. Dykeje icare edy jaere pui. Icare nowy kodure eekuie eregodajiwyge emearudukare enogwa batary ji. Egore:Taedy puredo cei! Inagore!Boekare! Emeardukare. Erydywakare inoba egore. Dykeje icare egore:Inagore: Taedy puredo cei, taedy puredy cei! Oinore inagore!78. Ca! Emagore nowy turegodajiwygei pugeje.Boekare! Emeardukare enogwa batary ji pugeje. Oino tuiamedy tabo rugadu.Icare nowy eeguie eiore awy mototo. Ekare tuwuredo nowy tumedage etogi. Eture rugadu ekoda piji. Emearudukare enogwa batary ji kodi.79. Kodure eregodajiwyge ewudure woje epera kajeje paci pagana koborewy jaogwai.. Kodure eregodajiwyge ewudure pagana pemegarewy jaogwai.80. Icare etagedure taci mato bakowuto, awy moto kae. Jeture eiagejewyge ere taodo nowy eiagejewy moto ji. Pemo koia.# DEUS MANDA O POVO PROCURAR ALIMENTOS81.Icare Pemore boecodydo. Icare ure barogwa kododydo. Akore:  Taedadydo! Tameruwo! Pameruwo! Pawo pagado tu, paerydymode ia pagerogu jitu bogai. Icá oinore Pemo akore.82. Page jamedy boe jire akoino. Pagoroe jamedurogu boe jire akoino. Pamaragodae jamedurogu jire akoino.Ure iegi mito ty je, icare boture. Icare Boe eerydyre ji. Dykeje icare makaguragare. Dykejere icare kuricigore. Oino. Oinore Pemore paiamedy batarydo. Ure pureore, mare pagogiegidaere ukare pureore.83. Ure nowy jeture puiagejewyge ewadarydo nono nowy kodure boeto jiwyge ewadary reore. 84. Nowy eeguiee eture tabowy awy moto kaewy eke rogure iere kuiada, iere ju, pobe ty je.Ure towyjewy imedyre iere Kuieje Bakidobo, metyia iere Bure Koibo. Oinore pemore eiedo. Dure ere tugu ira igodagori (pau queimado) urugudato (na cinza). Du tore ere nowy kuiada tugu. Nowy Pemo koiare ure eerydywado tuwo tugu, turowo oino ji, boe jameedy ukeje; okudu rakaguragare Boe ebo dyko.# PARIJURA MATA O MONSTRO DESTRUIDOR DOS BORORO1.Icare Boe emerure, barogwato.Boe etaregodyre, mare boe eiamedy aregodykare.Egore: Tarego puwogai! Boe etaregodyka!Boe etaregodykare. Boe eerydykare pui.2. Dykeje icare ia aredy oragudure. Meri rekodu jamedy jire oragudure.Icare uwagedy rekodure ae. Mearudu arodugodyre akoinoduji.Boe etaregodykare jamedy ty tu ty tu je!Kocare nowy uwagedy uture ae. Uwagedy iere Pari Jura (Bad. Ceb.). Pari Jura, oino.3. Akore:  Imarugo, imarugo!Akore:- Kakoduwy meri, kakoduwy bope, kakoduwy kaiamo, kakoduwy adugo, kakoduwy braedy ro ako koiaba akagoino? Koiaba awadaryrino?Akore:  M... m... m... m... aro rakamoduna, aro rakamoduna, aro rakamoduna, dykode akagoino, dykode awadaryrino, dykode are boedino?4.Ukare tugiegi. Icare uto piji. Kodo jii tumugarogu kae. Ure tumugudo ty...5. Pugeje, oragudure pugeje. Meri rekodu jameduji oragodyre pugeje. Icare makore ji pugeje. Akore: Imarugo, imarugo! Kakoduwy meri, kakoduwy bope ro ako, batary koiaba akagoino?Akore:  M... m... m... Aro rakamoduna, akago rakamoduna, awadary rakamoduna, dykode akagoino, dykode awadaryrino, dykode are boedino?Akore pugeje: - M... m... m...! Woe rakudu, woe rakudu, woe rakudu... E acrescentou: - M... m... m...! Talvez aqui, talvez aqui, talvez aqui...6. Ukare tugiege pugeje. Icare uture piji tubarogu kae pugeje.Dytabore icare ure boe tugu pudui. Dytabore icare ure ikarurure pudui. 7.Meri rekodu jameduji, barogwa kododu jameduji dytabo nowy boe emerure, boe eiamedy aregody aregodykare.8. Icare meri rekodure, uture bakujebiji. Kodure jii... dykeje icare aregodyre riwodo ae. Kodure ta... koda piji. Rekodo jii... ure tugera kogudo ty kajeje, nowy kodu inoduji. Icare uture apo. Kodure apo jii... nowy tujarugo ae.Akore:  Imarugo, imarugo! Akaiwodo! Ema kanao?Nowy ucarugo aiwore, ure tugera to ji p—!. Akore:  M m m m! Ema. Ema. Ema. Mare ema karega, ema karega.9. Ukare togiegi pugeje. Nowy iparedy uture piji taci. Kodo jii toro tumugarogu kae. Mugure ty... A! Ure boe tugu pudui pugeje. Ikarurure pudui pugeje jiii je.Icare meri rekodure, icare uture bakujebiji puguje. Kodure pugeje goro goro. Ure tuiemaedo ty... tuiemaedo ty... tugodyi. Dykeje icare aregodyre parikiogodo ae pugeje. Kodure koda piji... taci! Rekodo jii... pugeje. Rekodo jiiÉ m! ure tugera kogudo ty... kajeje pugeje, nowy kodu inoduji. 10. Kodo apo jii nowy tujarugo bogai pugeje. Aregodyre tujarugo ae. Akore:  M... m... m... m! Akore:  Ema, ema, ema, mare ema karega, ema karega, ema karega.11.Nowy iparedy uture pugeje. Kodo jii nowy tumugarogu kae. Ure boe tugu pudui pugeje. Ikarurure pudui pugeje jii je. 12. Dykeje icare uture bakujebiji pugeje, meri rekodu tabo.Kodure jii, dykejere icare piodudu aregodyre otogajeje..Icare rekodure ji pugeje, rekodu ji m! Ure tugera kogudo tuku kajeje pugeje, kodu inoduji.Icare uture apo pugeje, tujarugu bogai pugeje.Kodure jii tujarugo ae. Biapagare tododai: oinore nowy ucarugo akore toragadu tabo! Kodo jii toro ae, akore:  Imarugo, imarugo! Akaiwodo! Emakanao?Nowy ucarugore taiwodo. Ure tugera to ji pao! Akore:  M m m m!12. Depois saiu novamente da aldeia, de tardinha.13.Icare nowy ucarugo akore:  Aerydy rakado! (4x).Akore:  Akado ty... api kiga bogai, akodo ty... podoja bogai 14.Icare nowy iparedy uture piji. Jeemarure nowy tujarugo akoino jiboe bogai. Kodo jii je. Dykeje icare aregodyre nowy Aroe Ewororo kae. Jepadure uwororo okwa kae taci. Aiwore ty je ma: oinore aroe era gigaduuure nowy uwororo oiaji, nowy uwororo okwaji!15. Ure tuburedo ty... aiwore ty... Akore:  E! Oino kodirabo ra... imarugo akoino toragudu tabo. Ure tuiemaedy ty... Jurudure nowy aroe jari paruji. Aiwore kae ty...16.Icare uture piji. Kodo tuiemaru tabo jii... icare jorudure nowy apii kigaji. Kodo kuri kae. Aiwore ji tu. Ukare tugeragu ji. Uto piji. Kodo jii tuiemaru tabo. Icare jorudure cewy podojaji. Icare ure tugeragu ji. Kodo jii cewy Aroe Uwororo kae. Kodo tabo... Uwororo oia kae. Ure mugudo mugudo Uwororo oiadoda tuku!17. Icare rekodure cewy api kiga bogai pugeje. Ure okwacedo woje nowy aroe jari jaogwai. Dykeje icare ure turokagado ji. Rekodure nowy tuibagi paci! Rekodure nowy podoja kae pugeje m...!Ure turugadu. Ure nono mearudae reore.18. Dykeje icare uture, uture bato. Kodo jii tuo Tadugo bogai, akore:  Ioga, ioga! Awogaire iroino awo tarago to itaragoce.Tarago (kiedu), arago (badojeba).Nowy uo akokare: - U! Ino. Aiwonure nowy tonaregeduji ty je.A! Care nowy uore nowy arago pemegado. Icare ure iado. Icare ure mak ' ai.20.Icare uture tabo. Kodo tabo... nowy aroe jari paru kae. Ure tuwure do ty... jari keje. Icare ure tuwure to jari paru tbr! tbr! tbr! Boe makodure (silêncio). Ure tuwure to jari paruji tbr! tbr! tbr! Boekare!Icare ure tuwure to jari paruji pugeje tbr tbr tbr! Dykeje icare aroe akogodyre, akore:  Kii... ki ki ki ki ki...Rekodunure tuiari paru kae.21. Dykejere nowy iparedy rekodure. Aiwore tuiabagi: A! kodure rekodaji! Kodure... Cewy apii kiga kae. Ure tudugu kuda... taci! (passo por baixo).Ure tuieto tuibagi paci: Ao padure nowy apii kiga kajeje rekodaji taci!22.Icare rekodure pugeje. Kodure... m! nowy podoja kae pugeje. Ure tudugu nowy podoja iku kuda... taci! Ure tuieto tuiabagi... paci! Aiwore ty... Nowy aroe jore nowy podoja ikuto gogo gogo gogo. Ure tuiedo ae já. tuku! Cewy arago to ji ca! Ure bito. 23. Icare ure pado pemegado.Icare uture piji. Kodo piji jii bato. Kodo kuri cewy tuo kae. Akore:  Ioga, ioga! Ire aroe bito. Ire aroe Butoriku bito.24. Biapagare: oinore nowy tujarugo akore toragadu tabo pugeje.Kodure nowy tujarugo ae. Akore:  Imarugo, imarugo! Itaregody!Akore:  Ire aroe bito. Ire aroe Butoriku bito.Ca! Nono nowy ucarugo to kudu rakaguragado. Ure tugeragu nowy tuwageduji, ure mugudo tubogora keje. Ure tugera amudo apo (acariciou-o), akore:  M m m m!Akore:  Ru ru ru ruru ruru rururu, tui tugera amudo apo dytabo.E acrescentou: - Ru ru ru ruru ruru rururu...!Enquanto o acariciava.25. Icare nowy iparedy uture baito. Nowy uore Boe ewie marigudu.Icare ure turemo baito. Icare ure Boe ewie pugeje.Ure Boe eimejerage ewie. Akore:  Ire aroe bito, dykodire iroino tawogai.Boe egore: Iiii... tuiamedy tabo.26. Icare Boe eture bogai: nowy Butoriku bogai. Boe etaregodyre ae.Akore:  Emareo!Icare Boe eerydyre ji. Boe etoragodyre pugeje. Boe egore: Iiii... Tuiedui keje.27. Dytabore icare Boere perigara maky badojeba ai. Bukigu bekururewy kogure nowy perigara ra tabo.Bukigu bekurure nowy perigara ra rema. Ikunure dure padure boe eporu keje. Dure Boe ekuie rema. 28. Icare nowy badojebare nowy Butoriku kado. Ure kado biegado oino tai tai tai je. Boe eiameeedy boe morice. Boe eiamedy boere mori rema, ure boe eiamedy boe ekowyje kodi. Okwagenure boei. 30.Icare Boe eture apo. Boe ekudugodyre apo. Boe egore: Ka... Oi1! oi! oi! oi! Wo... wo... wo wo wo! Oinore boe egore apo bato.Icare boe etaregodyre apo Bororo kae. Icare boere bureagurudo Kae kae kae! Emareo! Emareo! Emareo! Amori aroe Butoriku reo.Ca! Boe egore pugeje, egore: Iiii... toragudu tabo.Icare Boere batarydo. Boe egore : - Ho'o... ho'o... Boe egore batary ji.31. Dytabore Arogiarewydo (Bok. Ec. Cob.) rekodure toredy Birimodu togi tumori Butoriku kobo bogai. Icare nowy oredyre maky ai. Ure tudugu ji. Ure bu tubore keje, dytabore ia ku buture joki, buture toro nowy omogo keje, raru okwaji. Nowy raru iere kuobo aru.Oino, dytabore icare kuiarure.32. Nonore icare areme etore ewodure ekuri tada, nowy rekodaji.Pemo koia. Pemo koiare ure nowydo oinono.33.Icare kuri kurigodyre. Dytabore icare merure.Makore toreduji akore:  Iaborewy, iaborewy.Akore:  Inogwa akemore bie boi koia. Inogwa akemore bie bogai. Itaidyre iemaruwo goro goro goro je.Nowy oredy akokare: - U! Ino. Makokare. Mare ure bie. 34. Ure tugeragu tugodoji, kodo jii tuiemaru tabo. Icare aregodyre nowy bie kae. Icare jorudure kuroduji. Oinore ure tudo!Icare makore ji, akore:- Wo! Iaboe pa? Eruduia to ikeje!A’ ela falou: - Oh! Se tivesse alguém para subir nele para mim!35.Dykeje icare makore, akore:  Imuga! Imire irudumode to akeje!Icare nowy aredy pagudugodyre. Arogiarewydore pagudugodyre. Akore:  Awora jado i paru joki.Akore:  Imuga! Ameardure? Awora jado i paru joki.36. Icare nowy Arogiarewydo pagudugodyre. Mare joku akemore bogai. Icare ure tuwora jado nowy i paru joki.Icare ure tudawyje, ure tubodo nowy i tabo gu...Akedure toro nowy ito taci! Nowy aredyre kuri biorogore rekodaji taci!37.Icare ure nowy kurodu rawyje. Ure roto dogo dogo dogo... moto kae.Icare nowy Arogiarewydore tugeragu ji. Ure tugera redo tui tugeragu jitu tabo. Icare ure tugodo okorawy , dytabore icare ere tudugu nowy tugodoji.38.Icare ure turegodyiagu nowy boe pegarewy piji. Boe egore: Jure, oinore nowy ie iere pugeje. Icare makogodyre nowy aredy rekodaji. Akore:  Imuga! Aregodykaba ipiji, aregodykaba ipiji! Aregodykaba ipiji! Aregodykaba ipiji139. Icare ure tugirimi ae pugeje. Akore:  Imuga! Awora jado! Imuga, awora jado.Nowy ucere tuwora jado nowy i paru joki pugeje.Icare ure turemo pugeje, ure tumugudo nono tada pugeje tuku! 40. Dytabore icare uture. Kodo jii toro bato. Aregodyre, ure tugodo mugudo.Akore nowy toreduji (nowy toredo Birimodoji). Akore:  Nowu! Nowu!Itaregody. Inagore boe pemega, boe birigody joki karadega. Akore:  Igoia karega ire bie rawyje; awy meture oino itadaboe koiare ure awy bie rawyje. Akore:  Arego iwurimage ewogai41.Icare rekodure uwurimage ewogai. Etaregodyre. Ure boe baado etogi.Icare ure nowy bie jeto baku keje. Icare ure bu etoiadoda. Dykeje icare ure ewie pugeje. Akore:  Tage bierogu reo. Mare igoia karega ire rawyje. Akore:  Awo metu itadaboe koiare ure rawyje.Egore: A!42.Akore:  Inagore boe pemega, boe birigody joki rakuduie ire oino, macare boe pemega kare, boe birigody karega. Boe pegarewy. Kodure ire tawie oino. Akore nowy tuwurimagei. Egore: Inoduwo, inoduwo: arago to cedaragoce.Akore:  U!43.Icare ure towyje. Ure udo pobe. Ure metyia aro okodo pui, ure metyia aro urugu maedo. Icare ure maky etai.44. Icare barogwa kododure, dytabo ekudugodyre. Egogodyre, egore: M m m m!Icare eture. Ekodo jii... nowy tuwie apo, todowy apo, tuwie Arogiarewydo apo, todowy Birimodo apo.Icare etaregodyre cewy bie i kae. Akore:  Emareo!45. Icare akore nono tagomagadure ji pugeje. Akore:  O! ia boe pa? Eruduia to ikeje.Akore:  Imuga! Imire irudumode to akeje, imire irudumode to akeje.Akore:  Imuga, awora jadoi paru joki. Imuga, awora jado i paru joki. Icare ure tuwora jado i paru joki.Boekare! Nowy uwuri kuredugodyrewy akore pudumie tonagodymode ji. Icare onagodyre ji rugadu. 47. Icare makore nowy todowyji. Akore:  Inodowu! Aredu! Tarego!Icare eregodyre. Eture dykeje icare nowy Jure makore eregodaji, akore:- Imuga, aregodykaba ipiji! (4x). Ure turawyje mato rugadu.Nowy umanare turodo gu je, aregodyre ae, ure nowy arago to ji, nowy bie ito... po!Nowy uwiere taredo ae pugeje, ure to arago to ji pugeje po! Icare ere bito ty...48. Etaiwore ji: jure rugadu, etai rugadu Pemore jure maky etai.Kodire egore: Jure oino ji. Egore: jure, jure rugadu.49. Icare ure emearudae maky etai pugeje. Ure edo jerigi ako. Ere jerigi mugudo, ere jerigi ako. Oinore ere ao otodo! Icare ere joru tugu to. Dykeje icare ere nowy jure barigu nowy joruto... po! Du piji icare eture.50. Ekodo jii bato. Etaregodyre bato. Ekodo kuri nowy todowy ae. Egore: Cere bito.Akore:  Ema rugadu! Ure turugadu. Oino.51. Icare boecodure. Boecodure pugeje. Boecodure pugeje. Dykeje icare emagore pui. Nowy etumana akore tuduiagu nowy joru ba kae, tuiorydywoe paga ty je.Icare egoe uie. Icare eture. Egogodyre tudo tabo.Egore: M m m m! Tudu tabo.52.Ekodure, etaregodyre nowy to joru ba kae. Etaiwore tododai: oinore boe tuginoiwure! Arigaodoge egogodyre etogi: Wau! Wau! Wau! Wau! Emage jamedu, egogodyre jamedu, egore: M m m m m! Toro ei toro. Ekodo toro etae rugadu.Nowy arigaodoge erugodykare ei. Eegarenure ei.53. Egore: Kakodiboe ba? Inoba ureboe ba? Egore: Boe kadiboe cegi karegao. Arigaodoge cegiereo. Cegire cegiere Arigao gugure. Boe eke epaenure cegi, boe eeguieenure cegi.54. Etaiwore ty... Oinore Cibaere tudo.Egore: Kakodiboe bao. Inoba ure boebao?Egore: Boe kadiboe cegi karegao. Cibae cegireo. Cibae, oinore cegiere. Boe enoroe cegireo. Boe enoroe cewu, cedaro, cegigodo, cedoiga. Boe enogwagere cei jamedu. Ceire Boe egore Cibae guguri, Cibae guguri, oino.Etaiwore cewy karei poboto. Egore: Kakodiboebao? Inoba ureboe bao?Nowy kare egore: Boe kodiboe cegi karegao. Kare cegireo. Boe eke cegireo. Cegire cegiere Koge. Ceire boe egore Kogeguguri, kogeguguri, oino.56.Etaiwore: A! Kuiada rakojere, kuiada jeture!Egore: Kakodiboe bao? Inoba ureboe bao?Akore:  Boe kodiboe cegi karegao. Inoba ureboeba cegi karegao.Boe eke cegireo. Ceire boe egore: Kuiada, kuiada, ino. Kuiada kujagurewy, kuiada kigadurewy, kuiada ekurewy, kuiada akadurewy  ( de varias cores ), kuiada corewy. Oinore boe Egore cei57. Etaiwore ia raruji, aru kurire . Egore: Kakodiboebao? Inoba ureboe bao?Akore:  Boe kadiboe imi karegao. Boe eke imireo. Iire Boe egore, mea, mea, oino. Iredudu jire Boe enogwagere. Itogorire pemegare boei. Itogorire koiare ure Boe emearudo awadydo pudui, Boe emeruwo, Boe eragodywo, Boe emagowo. Boere iwy baku keje, Boere baku bu nowaguru je keje itabo. Mea, oinre Boe egore ii, mearoga, oinore Boe egore ii. 58. Etaiwore, ia ipo rakojere.                                               Akore:  Kakodiboe imi karegao. Inoba ureboe imi karegao. Boe enoroe imireo. Boe enoroenure imi. Boere itugu taoto, Boere itugu tuwirito, Boere tugujagudo itabo.Nonogo, oinore ikiere. Nonogo, oinore Boe egore ii.59. Etaiwore: Ia ipo rakojere.Egore - Iarewy pugeje. Kakodiboe bao? Inoba ureboe bao? Akore:  Kakodiboe imi karegao. Boe enoroe imirewy. Boe ekuie imireo. Boe ekanagajejewy imirewy, Boe etaogajejewy imirewy. Boe ekera paragajejewy imi rewy, Boe etaogajejewy imirewy. Boere itugu uroto, Boere itugu metuduto, dure Boere tuganagajejeuwydo ema. Boere ia codo, Boere ia kujagudo. Oinore boe erore ii. Akigu kodunure imi. Akigu kodu, oinore Boe egore ii. Boe egore barugo ii, oino jamedu.60. Etaiwore iaji pugeje.Egore: Kakodiboe boa? Inoba ureboe bao?Akore:  Boe kodiboe imi karegao. Boere enoroe imirewy.Boe ewaborogu imirewy. Boe ewabo kurirewy imirewy.Cibae Ewari imirewy, Marido Bari imirewy, Nabure Bari imirewy, Pana imirewy, Pogoga imirewy. Powari, oinore Boe egore ii. Powari, oinore boe egore ii. Powari iku Poware eigu.I. A MULHER KAKUIE DESTRO‚ADA PELA TORMENTA. 1.Boe eture pugeje. Boe ere taodo. Meri rekodu tabo boere tudo pui. Boe eiamedy aregodykare, pugeje. 4. Dykejere icare biarurugodyre. Dykejere icare boe eragudugodyre, raka rugadu. Dykeje icare eidogodyre raka rugadu tra! . 5. Boekimorema, cewy aredy jiradu eroino. Ere pegado rugadu. Ere roto ja tuku 6. Icare nowy etujarugo oragudure. Oinore akore toragudu tabo, meri rekodu jameduji, boeco jameduji. Icare nowy Merire tuwie Ari arego nowy tujarugo ae. Akore: Imedy, arego pajarugo ae. Akore: Akagodo: imarugo, imarugo! Kakodiwy kaiamo, kakodiwy braedy ro, ako, batary koiaba rakuduie akagoino? Ure bakarudo nowy tuwuie Ariji, akore bia jetu ra kaiagu ure ciemagu boeto jiwoji. 7. Rekodure ae, akore: Imarugo, imarugo! Imana akore kakodiwy meri, kakodiwy braedu, kakodiwy adugo ro, ako, batary koiaba rakuduie akagoino, awadaryrino. Icare akore:  U! Woe rakudu. woe rakudu. woe rakudu! Oino nowy uwie ariji. Akore ji. 8. Icare kodo kuri tumana ae, akore:. Ðlmana, imana! Woere pajarugore tuiemagu boeto ji. 9. Icare makogodyre tuo Aroia Kurirewyji. makogodyre tuo Birimodoji. Akore tuomage eiagu arago to tudaragoce. Icare nowy etuomagere arago to etaragoce. 10. Icare oinore akore tpragudu tabo pugeje. Icare ure nowy tuwie arego tujarugo ae pugeje. Akore: Imedy. Imedy! Arego pajarugo ae pugeje. Akagodo: -Kakodiwy meri, kakodiwy adugo. kakodiwy kaiamo. kakodiwy braedy ro. ako. batary koiaba rakuduie akagoino? Oinore akagore ji. 11. Icare rekodure toro ae. Nowy tujarugo ae. (Akore ji pugeje: -Aetu pemegado ure ciemagu boeto jiwoji). Icare makore ji. akore:  Imarugo, imarugo! lmana akore: kakodiwy meri, kakodiwy adugo, kakodiwy kaiamo, kakodiwy braedy ro. Ak,. batary koiaba rakuduie akagoino. awadaryrino? 12. Akore: M m m m! Woe rakudu, woe rakudu, woe rakudu! Akore. Icare kodo kuri tumana ae pugeje. akore: Imana, imana! Pajarugo akore woe rakuduie, woe rakuduie, woe rakuduie. 13. Icare nowy umana makogodyre nowy tuwieji pugeje. akore: -Imedy. imedy! Akire akonagodyre aigo biriji. imire itonagodyre adugo biri ji. Akore: Akire akonagodyre aigo oji, imire itonagodyre adugo oji. Akore: -Akire akonagodyre meriri ekurewyji, imire itonagodyre meriri kujagurewy ji. Akore: -Akire akonagodyre pariko ekurewyji, imire itonagodymode pariko kujagurewy ji. Akore:  Marigu! 15.Icare uture, nowy tuwie apo, nowy tuiedaga uwororo kae. Aiwore tododai: Pariko kujagurewy jeture adugo biri keje, pariko ekurewy jeture aigo biri keje. Adugo o jeture, aigo o jeture. Nowy merire ekurewy jeture, meriri kujagurewy jeture, nowy uiedaga uwuroro keje. 16. Icare eture. Ekodo jii toro nowy tuiedaga jari paru kae. Etaregodo kae. Makore tuwieji, akore: Ado arugadu! Dykeje icare nowy umanare tuwure to nowy tuiedaga jari pariji tbr! tbr! tbr! Boe bokware! Ure tuwure to ji pugeje: tbr! tbr! tbr ! Biapagare: Boe bokware! 17. Ure tuwure to ji pugeje tbr! tbr! tbr! Dykejere icare nowy etuiedaga jarurugodyre: ku... tbr! tbr! tbr! Kodo mato... Icare puredugodyre tuwo tuiebu. Dykejere icare akore: -Bororo kae! Nowy tuwieji. wororo ji18. Icare eregodyre. Ekodure... Uwiere tugeragu aigo biriji, ure barigu taoto kuri tuku! Umanare tugeragu adugo biriji, ure barigu taoto kuri tuku!Uwiere tugeragu aigo oji, ure barigu taoto kuri tuku. Umanare tugeragu adugo oji, ure birigu taoto kuri tuku! Uwiere tugeragu meriri ekurewyji, ure barigu taoto, kuri tuku. Umanare tugeragu meriri kujagurewyji, ure barigu taoto kuri tuku! Uwiere tugeragu pariko ekurewyji, ure barigu taoto kuri tuku! Umanare tugeragu pariko kujagurewyji, ure barigu taoto kuri tuku! 19. Nowy etuiedaga kodo eregodaji. Boekare! Ere nowy boe oroe kodydo koda piji. Icare jeture boei doi doi doi. 20. Boekare! Ere barigu taiado, ere tuiedaga ko taiadoda (O colocaram no meio). Icare eture apo nowy uwororo ji. Etaiwore pui ty je: eragudure ji. Nowy etuiedaga akore: M! Butugu tabo, butugu tabo, butugu tabo! Butugu tabore irore tabo, butugu tabore imagore bato.21. Ekodure apo uwororo ji cuku cuku cuku! Etaiwore pui, eragudure ji.Akore: M! butugu, butugu, butugu! Butugu tabore irore tabo, butugu tabore imagore tabo.  dyrako22. Ekodure jugu jugu jugu... Etaiwore pui, eragudure ji .. Nowy meriri urugure jore pudo. Akore: M... butugu, butugu, butugu! Butugu tabore irore tabo, butugu tabore imagore tabo.  dyrako23. Icare emaragodygodyre ji. Icare ere jeragudu tugu puguda ji gr... gr... gr... Nowy etuiedaga akore:  Butugu, akore butugu, akore butugu. Dykeje icare ere nowy barege ewiri okwa to pui ji pu! Ere roto ja tuku! 24. Nowy etuiedaga iere Barujauo, iere Pogu Biri Kagururewy, iere Kawarurewy..Koiare ure etuje bito, kodi icare ere bito nowy tuje mori bogai. Dykeje icare eture. 25. Duwy bybyty baigabe emare; bakuru rakaaguragare, nowy bito dykeje. Bakuru rakaguragarewy, ure i butudo, ure noido butudo. Dure boe egore badojebage, oinore boe egore ei, nowy butaodogei. Oinore ure. 22. Ekodure jugu jugu jugu... Etaiwore pui, eragudure ji .. Nowy meriri urugure jore pudo. Akore: M... butugu, butugu, butugu! Butugu tabore irore tabo, butugu tabore imagore tabo.  dyrako23. Icare emaragodygodyre ji. Icare ere jeragudu tugu puguda ji gr... gr... gr... Nowy etuiedaga akore:  Butugu, akore butugu, akore butugu. Dykeje icare ere nowy barege ewiri okwa to pui ji pu! Ere roto ja tuku! 24. Nowy etuiedaga iere Baru Jauo, iere Pogu Biri Kaguruo, iere Kawarurewy..Koiare ure etuje bito, kodi icare ere bito nowy tuje mori bogai. Dykeje icare eture. 25. Duwy bybyty baigabe emare; bakuru rakaaguragare, nowy bito dykeje. Bakuru rakaguragarewy, ure i butudo, ure noido butudo. Dure boe egore badojebage, oinore boe egore ei, nowy butaodogei. Oinore ure. 3. ORA‚ÌO PARA ACALMAR A TORMENTA26. Kodire boe egore Butaodogei, egore: Iedaga Baru Jauo, iedaga Kogae Paradurewy, iedaga Kadogarewy, iedaga Pagedobo, iedaga Tururu, iedaga Mokureabo, iedaga Barukuruciri, boe epado toro, ikujegajeje toro, iporugajeje toro. Awy ge eedure woe, taragomage eedure woe, tagore eedure woe, taerubodarege eedure woe, tamode epagudugo, tamode egugudugo. Eragicarugogore jorubo okori koia. Boe egore.27. Boe egore: Iedaga Tarogware, iedaga Parogware Kudu, butugo pagimo pariko kudoroe eiari tabo, amade awy awage epagudydo, amode aragomage epagududydo, amode akore epagudydo. Ekogody kuricigo tuge boi koia! Boe pado toro ekuiegajeje toro, eporugajeje toro. Boe egore.28. Butaodoge eiwy boe egoia reno; ewudu biegawo,ewo tamudo.29. Boe egore pugeje: - ÔM... Ôm... Ôm... Ôm....! Iedaga Pai, iedaga Pai, akogea burogu gaibodo toro! Akuri burogu gaibodo toro, akana burogu gaibodo toro, amo burogu gaibodo toro, aruwo burogu gaibodo toro, akogwa burogu gaibodo toro, ikujegajeje toro, iporugajeje toro. Aragomage eedure woe, awagoe eedure woe, amode epagudydo, amodo egugudugo. Oino.1. Boe emerure. Boe etaregodyre. Mare boe eiamedy boe etaregodykare. U! Boe emerure, boe eiamedy aregodykare. 2. Dykeje icare Boe etaregodyre ure Boe ewido ewidowy ae. Boe egore: Ceerydyre ure Boe ewido ewidowuji. Woere mugure woe. Nowy oe ako awadunure. 3. Icare egore: Kode! Paduwo bogai, pawo bito. Icare eture bogai. 4. Dykeje icare uwie makore ji, akore:  Imana, akaba Boe ewido pugeje! Icare are Boe eeda kedodo, Icare are Boe etagedydo. Nowyge eigoiare emode amodudydo ai. Nowygere emode iogwarido ai, macare are etagedydo! 5. Dykeje icare ure tuiagu bitowyge etaregodyre. Kocare ukare ewido. Akore: Tagaregodyre? Tamugudo nono. Woere tamugure. Woere tamugure! Akore: Tarugadu na? 6. Egore: Boro! Cerugadu karega. Cemagaguragare toro baru parugajeje kimo. 6. Responderam: Não! Não somos s—mente nós . N—s somos muitos espalhados por todo lugar.. 7. Akore:  Kirabodu. Akore: Arua Bororo keje imugure (umana iere Akaruio Bokodori, uwie iere Bokarebo).. Egore: Kirabodu!8. Nonore icare Boere tudo pui nono, Arua Bororo keje. Nonore Boere ciegi nono pugeje. Pemo koia. Pemo koiare boedo ciegi nono pugeje. Arua iegidure nono Arua Bororo iegidure nono. Nowy Akaruio Bokodori iegidure nono. Nowy Cuguie eiegidure nono, nowy Arua Bororo keje. Pemo mearudae pemegarewy, moturewy, Boe etaregodyre kae. Ure Boe eiedo ema. 9. Icare nowy Akaruio Bokodori uwie orebaru aogadodure nono pugeje. Egore: Uiagudumaga, Uiagudumaga, oinore akiemode, akarumode. Ukare tumanare Boe ewido pukeje kodi. 10. Nonore pariko todure. Nonore aroeceba todure nono. 1. Aredy mugure woe. Oredy Jure. Orere boe remage, mare oredyre Jure rema. 2. Cewy aredy mitodu uture gu gu mato. Mugure woe. Ure toredo. Ore areme bokware, ore ime etawadunure, emagaguragare.3. Ure eedadydo, akore:  Taedadydo, tawo tae kabi, tawo taia kabi, tawo tabea kujagu barigu, tagiguru kujagu barigu, tameardu awaduwo tai. Tameruwo, taduwo barege kugure etae. 4. Icare ere tuie kabi, ere tugera kabi, epegudure, eigurudure. Icare ure enogwagedo, icare eture. 5. Akore: Tagado tagododai, tagado tawy reji. Akore ei. Icare eture toro iturato. jii ...du keje icare etaregodyre. Ekedy maere barege kugurei: barogo kudobo (cuati), barege meadogei (cutias), barege apoei (pacas), barogo apogo (mixila). 6. Mare nowy boere tuginoi. Nowy barege enure tuguwo nowy ime etai, dure ere ewido. Kuje, parigogo ...Oinore Pemore maky boe ekejeboere. 8. Du icare boecodure. Barogwa kododure. Ure nowy tore eedadydo pugeje. Akore nono tago magai ei dure pugeje. Akore: Taedadydo! Tawo tae kabi, tawo taia kabi, tawo tagera kabi, tawo tawy re kabi, tawo tawe kujagu barigu, tawo tagiguru kujagu barigu.9. Icare erore ino rugadu. Akore: Tameruwo. Oino pugeje. Erore toro boeto pugeje taci! 11. Dykeje icare ure tugogu kogudo pudabo (amarra envira na cintura). Ure turugiri kigadydo, ure puduga tugu taoto. Ure ba kujagu kogudo tuierigajeje. Ure ia kogudo tuwure parugajeje, ure ia tugu tuwiaboroto. Iere aerarewy, aerarewy, oinore nowy ba iere, 12. Nowy ore eiere Tupaiadoge. Areme eiere Tupaiarodo. Ore eiere Meriwa, eiere Tupadoge. Nowyge epemegaguragare boei. Enogudure boebo.13. Icare nowy etujere tugeragu baigaraji (arquinho). Ure tao kogudo nowy baigara kajeje oino ta! Ure tugera to ikuji tr tr tr tr ... Dykejere nowy oredy Jure jarurugodyre toro tuiari upo keje. Jarurure tbr! tbr! tbr!tbr! tbr!tbr! Urrava: tbr tbr tbr tbr tbr tbr!14. Ure tugera to nowy baigara ikuji tr tr tr tr ...Dykeje icare aregodyre tuiari okwa kae. Ure tuia barido oino ta Nowy oreduje akore:  Ca! Tui nowy barogo kodu tugu jagi kodi. Ure jamedy roto taci jagi. Ure nowy ekuru redo jagi cu ...Ure oiko. Uture toro taci toro tuguredy tabo. Nowy oredujere kacira (kado okwabora) bu jekeje tuku. 15. Dykeje icare cewy ore etaregdoure. Ekedy maere berege kugurei pugeje. Ere ewy pugeje tu. Etaiwore cewy to barogo kodu bogai. Boe bokware. 16. Kocare emagogodyre tuwieji, egore:Imedy, imedy! Akodukaba cedabo pugeje, akaiwowo woe pajeji. Aerydywo inoba ro rore. Kodiba ukare barogo kodu bu bu pagegje. Akore: U! 17. Icare boecodure. Barogwa Kododure. Akore oino ei pugeje. Akore: Taedadydo, tawo tae kabi, tawo tagogwa kabi, tawo tagera kabi, tawo tabe kujagu barigu. tagiguru kujagu barigu, tamearudu awaduwo tai, tameruwo pageje. 18.Icare eture. Nowy etuwie kodukare. Mugure woe. Oinore jokure nowy tujeji ro boe tabo . 20.Dykeje icare ure puduga tugu taoji. Ure nawy ba kujagu kogudo tuierigajeje, ure tugu tuwiaboroto. ure kogudo tuwure parugajeje. Ure tugogu kogudo pudabo, ure turugiri kigadydo. Icare ure tugeragu cewy baigaraji (este arquinho devia servir de instrumento musical), ure tao kogudo kajeje. Ure tugera to ikuji: tr tr tr tr! ... 21.Oinore nowy onaregedy jokure ji! 22. Dykeje icare nowy oredy jarurugodyre ji tbr tbr tbr tbr! ... Kodure mato, cewy tugodaji. Aregodyre mato tuiari paru kae, ure tuiabarido ta...  dyrako23.Nowy aredyre nowy barogo kodu ure tugu jagi, jamedy ure roto jagi taci! Ure nowy kuru redo jagi pugeje. Ca! Uture toro tuibagi toro taci! 24. Icare nowy ore etaregodyre. Ekedy maere berege kugurei pugejeEre kuje ewido, ere parigogodoge ewido, 25. Dykeje icare emagogodyre nawy tujeji. Egore:Imuga, Imuga! Aki cedarobi pugeje. Egore: Cewo cedamudo jao. Icare etuje akore uie. 26.Icare barogwa kododure. Nowy etuje uture kuri je rugadu. Icare nowy orere nowy to barege ewy kowu, ere ewiri kigadydo,. icare ere etagagirido. Icare ere etugu. Icare kodure. Dykeje icare ere etawyje. Icare ere nowy barogo kodu kowyje ty ...27.Dykejere icare nowy etumana unoragodyre nowy tuwieji. Egore: -Imedy, imedy! Inoba paje rore? Icare ure bie rorewy boe ji. Akore: -Oinore rore. Dykodirade ukare boe bu bu pawogai. 28. Akore:  Ure barogo kodu tawyje, ure akodydo. Dykeje icare ure baigara akodo bogai (tocou o arquinho para chamá-lo). Akore: Akado! Woere ure tuiebu woe. Icare akore:  Ukogureo! Urugurireo! Upuduga reo! Akore: Aerarureo Akore. 29. Icare nowy etumana akore: Imire itonagodymode ji. Icare ure nowy kodudu kogudo pudabo (nowy kodudu iere ipareri iwai) (nowy ruguri iere kodobie). Icare ure puduga tugu taoji. Ure nowy tuje oroe tugu taoto. Ure tudo nono tuje reore. 30. Icare ure tao kogudo baigara kajeje, icare ure tugera to ikuji: tr tr tr tr !Jarurugodyre toro tbr tbr tbr tbr tbr tbr ...! Kodo mato rugadu. 31. Ure tugeragu tuberigaraji. Ure bu ao kajeje. Taci! Nowy kobo rore gr .toro tuibagi, nowy aora buture woe tuku! 32. Ure taredo nowy aora kae. Ure aora riwudydo (p›s envira nela ). Ure jeto oino tuje mugurewo bukajeje oino. 33. Icare makore nowy tuwieji, akore:  Imedy, imedy! Akodukaba cedabo. Amugu rugadu ceiageje. 34. Akore: Paje rugodymode ai dykeje, are aebu, aregodymode woje boeto i kurodureboerogu jire akogwagere. 35. Akore: Boerumode ai, pobo boimode ai dykejere, akagore: -Ku ..tuku ...ku ...tuku ...ku tukú ...Oino. Dykejere cemode bybytydo awogai, awo akaimo, akuduwo. Oino. 36. Icare eture piji. Eture piji taci! Du boere metugoe remage. Moto keje, baru tada. Pemo koia. Oino. 37.Icare nowy etuwie mugure woe. Okwagere woe moto keje. Ure tuiebu, ure turemo, kodure woje, woje. Aiwore nowy tumanamage eregodaji ty ...je. 38. Dykeje icare uce aregodyre. Oinore ure barege kugure ebo tuwygeje! Iedy maenure ei! Baare (matou) kujei, ure parigogo doge ewido, ure kuje ewido. Icare ure ewu. 39.Ure tuiemaedo, jorydykare torei. Jordure nowy etuwieji mito ty je. Ure tuimaedo nowy umanamage ewogai, jordukare ei. 40 Icare ure cewy toe bu kowu, ure ewy gori rawyje, ure kabi.. Icare ure etagagirido. Icare ure etugu. Ure etawyje. 41.Dykejere icare makore nowy tonaregedyji,  akore: Imedy! Kaiba amanamage ekodure?42. Akore:  U! Erudure. Akore: Emagepa? Akore: Emagerice woje baruto. 43. Dykejere icare nowy oredy aora ku buture pogora keje pa! buture pa! Dykeje icare aiwore ty ...Jordure nowy toredy aora kuji tubogora keje. Dykeje aiwore tuwugajeje, jordure nowy toredy aoraji jeto oinono tuwugajejeduji. 44. Dykejere icare rugodyre cewy tonaregeduji. Akore: Oinoradu tarore. Dukodiradu taregodyre! Ure turagojedo taci cai turegodyi tonaregedy ae kodi. 45. Boekare! Nowy onaregedy ure tuiebu ta, nowy tuje koda piji toro boeto,toragudu tabo. Icare okwagere cewy tumanamage emagore jiboeji: kurodureboe roguji, tudureboe roguji. 46.Icare ure pobo boido ji. Icare makore cewy egore tagoiaguwuji. Akore. -Ku ...tukú ...Ku ...tukú ...Ku ...tukú!. Akore: 47. Dykeje icare nowy umanamage emeardure. Dykeje icare nowy umanamagere bybytydo, ere tuwure to atuboe ewiriji, orogoe ewiriji, icare jarurugodyre. Dykeje icare bybytyre. Bubutu kuricigore, ure boe jakirido 48. Nowy umanamagere eiere Tapaiadoge, eiere Mariwadoge, eiere Tupadoge. Oinore nowy umanamage eiere	.49. Nowy etuwie moto kejewy iere Bogiare, iere Bogia, iere Metugu gigiri, iere Metugu. Oino. 50.Oinore moto kejewy etuwie iere. Oinore baru tadawy umanamage eiere.Nowygere eido bokware (não tem raios), eguru bokware (não tem ventania). Nowygere enogudure boebo. Ewudure jooo je. Ere boe etaimo, ere boe ekudydo. Nowygere enogudure boebo jii oino, toro boe akedy kae rugadu. (refere-se ˆ chuva mansa). 1. Birimodo apore Arogiarewydo mugure. Dytabore icare nowy oreduje Arogiarewydo meardae pegagodyre.. Dytabore icare makore tonaregeduji. Akore:  Imedy. imedy! Akore:  Pameruwo! Dytabore icare emerure. E foram andando.2. Kodure jii je. Dytabore icare aregodyre ia imedy uiato . Nowy imedy iere Butoregadu. Oinore nowy imedy iere. Icare nowy imedyre todomo nowy Arogiarewydoji. Akore:  Akaregodyre? Nowy Arogiarewydo akore:  U! Itaregodyre. Nowy Butoregadu akore:  Iwogaina aroino? Nowy Arogiarewydo akore:  U! Awogaire iroino. Awy ia ake bogaire iroino 3. Butoregadu akore:  U! Ikerogu reo, mare pawo pawy jao. Arogiarewydo akore : - U! Pamode pawy rugadu. Akore: Kaiba? Akore:  U! Woe. Woe awy i paru rugadu. Butoregadu akore:  U! Ema rugadu. 4. Unure barigu boeto. Boe pegarewygere areme remage. Dykodire oinodu akedukare oino. Ere nono tureore rugadu. Nowy Butoregody uwo tubera to. tobo to nowy i paruji, dykeje nowy kurodureboe rowo po! moto kae. du bogaire aidyre uwo tuwy nowy kurodureboe i paru. Kocare ure bu nowy i paru. 5.Icare emaragodyre jii. Icare ure to nowy i paruji tbr tbr tbr tbr. Dykeje nowy kurodu buture buru buru buru... 6. Du pijire icare onaregedy rekodure. Kodo jii bato. Kodo jii tuo ae. Akore: Ioga, ioga! Imedyre tugeragu imugaji! Makokare. Icare makogody pemegare ji pugeje. Akore:  Ioga, ioga! inagore imedyie tugeragu imugaji. Icare akore : - Inoba akagore, imedy? Akore:  Inagore imedyie tugeragu imugaji. Nowy uo akore:- O! Nowy onaregedy akore:  Oinore inagore. O Pai não falou nada.7. Icare nowy uore turagojedo. Ure tugeragu to joto tudugo tabo tuwaiga tabo. Icare uture. Akore:  Marigu, imedy! Icare kodure apo jii. Icare ure tuwuredo. Biapagare ty ...Ure tbr! Ure tbr! Nowy onaregedy akore: Icá! Emare akore oinono.8. Icare nowy uo uture ae. Kodo kuri Aiwore ty ...Joku buture ewygeje ta! Jorudure Butoregaduji, jorudure nowy toredujeji. Ure pera to nowy iji tbr! dykejere nowy kurodu buture moto keje br br br br br je. 9.Icare kodo kuri ae, nowy Butoregadu ae. Butoregadu emare roino nowy Birimodo oreduje Arogiarewydoji. Icare ure tuwuredo tu. Nowy Birimodore tugeragu taci! tudugo butuieji, ure tuwy ty keje pe! 10.Tugo jore icoruto pa! Akore:  Akijoru towy reno! Ure tugo to jura boa oiado. Akore:  Aiura towy reno! Ure tugo to jura pera oiado. Akore : - Aiura towy reno!11.Ure tugeragu cai! tudugoji pugeje, ure tugo to kugajeje taci! Akore:  Akugajejewy reno. Ure tugo to riboato pa! (Na nádega). Akore:  Ariboa towy reno. Ure tugo to bupona to pa! (músculo). Akore:  Awy rema awy bona gajejewy reno! 12. Ure tugeragu tudogoji ta! ure to koboato (no pescoço) Pa! Akore: - Akoboatowy reno! Ure tugeragu tudugoji ta! Ure to uwajiku oiado 'jigi'! Akore:  Awy rema awajiku towy reno! Ure tugeragu tudugoji ta! Ure to orebaru gajeje (por baixo do braço) taci! Akore. - Awy rema, akiwa poru towy reno. 13. Dykeje icare nowy Butoregadu bire, iera rore nowy toreduje piji taci! tuwi tabo. 14. Dykeje nowy Arogiarewydore turagojedo taci! Ure todomo nowy toredy Birimodo kajeje tuku! Akore:  Paduwo! Icare uture apo. Nowy Birimodore todoguru barigu. Nowy Arogiarewydore tugera raido nowy otoguru otogajeje. Akore:  m! ...Ure togwabi nowy otoguruji. Oinore rore ji, oinore akore ji! Ure togwabi okwaji, tugodyi apo. 15. Icare aregogodyre apo bato. Ure tugudae baado. Icare ure tumugudo nowy tugudae ba keje. Ure tugeragu to bukidaguruji. Icare ure ikudo ure ikudo. Icare ure remagu tuganaji. Kodo mai. Ure ikudo pugeje. Ure beragu reko ji pugeje, ure iado. 16.Ure iku gogudo awy tugerako boiadawy kajeje, icare ure tuwy nowy toreduje Arogiarewydo apo, ure tugera upodo apo. Icare ure unudydo. Biapagare ji, biapagare ji, biapagare ji, icare unudure rugadu. 17. Akurure toro boeto tunu tabo, dykejere icare ure tugana ta ao piji, ure cewy bukigu bekuru ure bu pugajeje, ure tumugudo keje gr ... tuku! je. Nowy oreduje roiwakare tuwo ake tawyje. Ure tumegido, ure ceno jodo,ure tugana raido, ure tubogora raido, ure tube torido, dykeje icare rore tuuu. Ca! Ure cinogido gu tuku! Ca! Bire rugadu tuku! 18.Dykejere icare ure nowy bukigu kiwyje itoru piji. Icare ure pado pemegado. Icare ure bakaru reko tuiaroe ewogai (uiaro = súdito em geral), tuiaroe okwaru (TATU-PEBA) bogai, tuiaroe enokuri (TATU-BOLA )bogai, tuiaroe jerego (TATU-LISO) bogai, tuiaroe bokodori (TATU-CANASTRA) bogai, tuiaroe imedyga (TATU-BOLA-DA-FLORESTA) bogai, tuiaroe iturawore (TATU-DA-FLORESTA) bogai, tuiaroe botowe (BOTOWU = TATU-BOLA) bogai.19. Ure bakaru reko tuiaroe aogobodoge, ewogai, tuiaroe aonagarege ewogai.20.Aregodyre boeto jiwure aogobodoge remage, aonagarege remage. Nowygere etaregodyre boeto ji nowy Birimodo ae. 21. Ere tugera tugu mototo. Eroiwakare tuwo motoiado. Eroiwakare tuwo moto rutuwo baruto. Icare Birimodore etudo. 22. Makore nowy tuiaroe barege ewogai pugeje. Icare etaregodyre. Nowygere icare ere tugera tugu mototo rugadu, ere motoiado rugadu23. Icare ere iado.Icare ere nowy oreduje Arogiarewydo barigu toro nowy motoiato tuku!. Ere moto bu keje. Ere nowy ukudawy kodo, ukudawy beto bu aoji, ere tumugudo aogeje. Icare Birimodo etudo pugeje, taci toro pugeje.2. O FILHO VINGA A MORTE DA MÌE24. Dykeje icare nowy Birimodo onaregedy aregodyre. Akore:  Ioga, kaiba imuga kodure?Akore:  Uto jerigi kae.Akore:  Ioga, kaiba imuga kodure?Akore:  Uto poboto.Akore:  Ioga, kaiba imuga kodure?Akore:  Uto boeto.Akore:  Ioga, kaiba imuga kodure?Akore:  Rore oino.Akore:  Ioga, kaiba imuga kodure?Akore:  Kodo woje.25. Dykeje icare makogodyre nowy toreduje metagoji. Metago iere Kuogori Pijiwydo (Bok. Ec. Ceb.)Akore:  Pawo paebu.Akore:  Akarodunure, akogwarigodynure!.Icare ure tuiebu apo.26. Akore:  Arego iwaiga kae.Nowy oredujere turemo toro bogai. Ure tugeragu ji, nowy toredy uwaigaji. Ure kidoguru tugu to, jameduto tuku. Icare ure kiogoagiri tugu to pugeje tuku.Ure tugeragu uwaiga otojiwuji (kiogoaro). Ure tugeragu uwaiga aokejewuji (kiogoaro). Ure mugudo nowy uwaiga ao keje. Icare ure tuiebu tabo. Kodo kuri tabo nowy toredy Birimodo ae.27.Mare iekare Birimodo. Icare nowy inodu koiare icare iere Birimodo, nowy kae. Boetojire iere Kitoria. Icare nowy inodu kaere icare iere Birimodo. Nowy inodu koiare icare Bakororo rema. Kodi icare iere Birimodo. Birimodo oino karega, Biri Motu, oino. Macare ere pemegado, ic:are egore Birimodo, awy inodu kae.28. Icare nowy onaregedu. oinore akore toro bai tada taragudu tabo! Nowy tuje bogai! Dykeje icare aregodyre. Je pado ...taci! .baiporoji toragudu tabo. Mare boekare ema pugeje: Kiogorogunure ema. Kiogorogu moturewy nure ema pugeje. Dytabore ure tuiebu. 29. Akore:  E ...coko! Tui tuiebu dytabo. Ure taiado nowy tuoji. Ure tumugudu kuri pa! nowy tuwaiga ao kejewy aogeje kuri pa! Akore nowy tagoiaji pugeje. Akore:  E ...coko! Tui tumugudo dytabo. Dytabore icare pegodyre. Pe buture kuri pa! uo kanaora keje. 30. Ukare ty je (logo ele fala). Akore:  Kabi! Nowy toreduje rnetago Kuogori Pijiwydo jire akoino. Ure kabi ta! Ure tudo nono tureore gu tuku! Makogodyre nowy toredujeji pugeje. Akore:  Kabi! Ure kabi ta! Akore: Kabi! Ure kabi ta! Ure tudo nono tureore pugeje. Akore:  Kabi! Falou de novo para a mulher: - Limpe!31. Dykeje icare roiwakare pugeje. Ic:are okituware nowy toredujeji. Akore: Aroiwado akabo! Akago iwado akabo! Akore: Iwoganure apiji, rnare awiapaga paganure ty tu ...rneri jogody tabo ...Mako urugadu.32. Dykeje icare okware rnototo, rore rnototo gu gu gu dytabo, dytonaji nowy i ricodure baruto. I kurigodyre jamedy gu gu gu .. Dykeje icare nowy Birimodo okware mototo paci. Nowy i rorire joki rugadu (cobriu-o mesmo). Okware mototo. Nowy i rakojere bukeje tuku! 3. BlRIMODO VOLTA TRANSFORMADO EM BAKORORO 33. Icare okware toro! Icare boe maegodyre joki. Dykeje icare boe pegagodyre. Boe monogodygodyre .34. Nowy akore meri jetumoduiewo dukeje, nowy oreduje biapagare ty je ma: lka akore:  ko ko gogo ..kogogo kogogo! Butore akore:  cuku cuku! (3v.) 35. Aiwore, aiwore, aiwore nowy akoinoboe jaruru paruto, ako paruto. Oino. Dykeje icare aregodyre tuiao okwa kae (saiu do buraco, apareceu da terra). Oreduje aiwore: A! Aiwore: Moture rugadu! Atugo moture (pintado bonito), biri ekure, atugo core. Icare uture mato, ure ciemagu bororoji cuku cuku cuku! Kodure Ure tuwuredo woe bororo paru keje. Icare rekodure ae pobo tabo. Ure kudydo. .36. Dykejere icare uwie Akaruio Boroge rekodure ae. Kodure ae, akore: -Imana, iamana! Aki rugaduna akaregodyre? Akore:  Imedy, imedy! Imi rugadu itaregodyre. Nowy uwie Akaruio Boroge akore:  Kirabodu! Kode! lmana, imana, ikoduwo akabo! Nowy umana Birimodo akore: Imedy, imedy! Akodukaba itabo! Boe pega tadare iragojere. Boe mono tadare iragojere (estou num lugar triste). Boe arodu tadare iragojere (estou num lugar feio). Boe okwarigudu (ruim) tadare iragojere, tadare imugure, tadare iedure, kodire akodumodykare itabo. Nowy uwie Akaruio Boroge makokare pugeje. 37. Nowy umanare tugana aogado ika tabo, ure togwa tugu to: - ka ..ka ka ka ..ka ga ga ga ..ka ga ga ga ka! tudu tabo. Utunure dytabore akoino. Oreduje oragudure. A mulher chorava.38.Icare ia meri keje icare ika ako pado boe kajeje pugeje. Meri jogody tabo, meri jeture pagudu jitu tabo (3 hs), nowy oreduje biapagare. lka akore: nowy oreduje biapagare: butore kiare. Ika akore:  ka ...ka ka ka ka ga gaga ka ga ga,. ka ga ga! Nowy butore kiare cuku cuku cuku cuku bureji. A trombeta tocava: - Ka... ka ka ka ka ga gaga, ka ga ga, ka ga ga!40. Aregodyre, je padure tuiao okwa kae taci! Ure tudo moto ji tuku tuku tuku 'rnhm! 'rnhm! 'rnhm! Ure ciemagu cuku cuku cuku! cewy turagoja kae pugeje. Nowy oreduje rekodure ae pugeje pobo tabo. Ure kudydo poboce. 41. Dykeje cewy uwie Akaruio Boroge aregodo pugeje, kodure ae, akore: -lmana, imana! Aki rugaduna akaregodyre? Akore:  U! Imedy, imedy! Imi rugadu itaregodyre. Icare akore:  lmana, imana! Ikoduwo akabo! Kodire pana ako akurumode (vai alternar) ika ako jipagi, dure umode turugadu. Mare ika ako ui mito ty je du ukare turugadu. 42. Nonore icare nowy umana Birimodo makokare ji. Ure tugana aogado ika tabo akore: 'rnhm ...'rnhm Ure togwa tugu nowy ikato: ka. ka ka kagaga (3x). Nowy butore akore: cuku cuku cuku toro tuiaoto. Okware toro tuiaoto paci. 43. Nowy uwie rore rekodaji rugadu taci! Okware toro rekodaji nowy jaoto paci! Ca! Boere pi tuku! toro eregodaji, eiamedy boe rekodaji. 5 .BAKORORO E ITOBORE APARECEM JUNTOS 44. Icare ia meri keje pugeje. Meri jogodyre dykejere (o sol descendo) icare ika ako pado boe kajeje pugeje: - ka ka ka ...!Pana akore:  ku ...ku ku ... I! ... Ee pado tuiao okwa kae puapo rugadure ..ta! Ekodure puapo ...bororo okwa kae. Etaregodyre bororo okwa kae puapo. Ere turagojedo pumegi tuku! E o som da cabaça dupla: Ku... ku ku!Ih! ...45. Nowy oreduje rekodo etae pugeje pobo tabo. Ure pobo jeto enogawji puibiji. Ure ekudydo puapo. Dykeje ere tugana aogado puapo. Ere togwa tugu ikato, panato puapo, cai tudure dytabo. Ewogare toro tuiato paci! 46. Dykeje icare ere turokagado ji pugeje tuwo pemegado woe awy moto keje. Icare ere noidogaki (babaçu seco) kowu. Ere irogody (carvão) tugu kidoguruto. Icare ere tugeragu onaregeduji. Onaregedy Tugokiarewyji (Bok. Ec) "Badojeba Tugokiarewy" oinore iere. Ere tugeragu uwieji, uwie "Badojeba Aromerereji (Bok. Ec). Ere Bakororo atugo tugu Badojeba Tugokiarewyji. Ere Itobore akiri tugu uwie Aromerereji. Birimodore tadugo tugu Badojeba Tugokiarewyji. 48. Icare eedure. Ewiapagare. Dykeje icare etaregodyre pugeje (Tugokiarewy mare Aromerere). Ewiapagare: lka akore:  ka ka ka ga gag! Pana akore:  ku ku ku!Butore kiare ewureji: - cuku cuku cuku! 49. Ee padure bororo okwa kae ..ta! Ererugodyre. nono pugeje. A! ...Ere ciemagu pugeje cuku cuku cuku!. Bakororo (Tugokiarewy) kodure Ecerae eiaogwai ciemagudu tabo bororoji. Itobore (Aromerere) kodure tugarege eiaogwai ciemagudu tabo bororoji pu je kae. Eepadure pugajeje Bororo paru keje. Ere tuwuredo pumegi tuku! 49. Apareceram na beira do pátio! Ali dançaram. Depois dançaram de arrasta-pé: Chucu chucu chucu!50. Enodowygere erego bato. Enodowy Birimodo, enodowy Akaruio Boroge eigoiare ere erego bato tuwobe etae..(Bakororodoge ewygejewy roia) 51. Icare eragodyre eiogi, egore:- (Birimodo uragodyre Tugokiarewy joki, Akaruio Boroge uragodyre Aromerere joki).1) Ecera Bakororo aregodyre Hi'i ..hi'i...Ecera Okoge Kudoroe Eiari aregodyre Hi'i ..hi'i...Ecera Okoge Iturawore aregodyre Hi'i ..hi'i.... 2) Ecera Bakoro imire Hi'i ..hi'i...Ecera Okoge Cibaiare imire Hi'i ..hi'i...Ecera Bokodori imire Hi'i ..hi'i...Ecera Kudoroiari imire Hi'i ..hi'i... Ecera Iturawore imire Hi'i ..hi'i...3) Ecera eejaka aregodyia Orowaribo oiaiogire, oiaiogire. Ecera eejaka ekuruguga aregodyia Orowaribo oiaiogire, oiaiogire. Ecera eejaka ewuguguma aregodyia Orowaribo oiaiogire, oiaiogire. Ecera eejaka eparigogo aregodyia Orowaribo oiaiogire, oiaiogire. Ecera eejaka eiagomema aregodyia Orowaribo oiaoiogire, oiaiogire. Ecera eejaka enowagoro aregodyia Orowaribo oiaoiogire, oiaiogire. Ecera eejaka ewydowure aregodyja Orowaribo oiaoiogire, oiaiogire. Ecera eejaka ewajioje aregodyia Orowaribo oiaoiogire, oiaiogire.1) Bakororo chegou Hi'i ..hi'i...Bokodoroe Eiari chgeu Hi'i ..hi'i...Okoge Iturawore chegou Hi'i ..hi'i...2) Bakororo sou eu Hi'i ..hi'i...Okoge Cibaiari sou eu Hi'i ..hi'i.Bokodori sou eu Hi'i ..hi'i...Kudoroeiari sou eu Hi'i ..hi'i.....Iturawore sou eu Hi'i ..hi'i...52. Nowy Bakororodoge ewygejewy roia reno. Etaregody kejewy roia reno Nowure padure etaregody keje ty tu ty jii ..je. Nonore icare Birimodo orebaru (o braço) aogadodure Birimodo tabo (recebeu o nome). Nonore icare Akaruio Boroge orebaru aogadodure ie Akaruio tabo. Nowy umana iere Birimodo, nowy uwie iere Akaruio. Ele fica sempre na chegada deles.53. Nonore icare Birimodo, Akaruio Boroge ere kado paru kado tuwo ke bu nowy tore ewygeje pugeje. Nonore icare tugaregere tudo pui to akiro tabo, nowy torei, emoduwo, boe eimejeragewo emage. 54. Ere cugui, kido, ere bito eimoce. Kido akirire Itobore imo rema. Cugui biri puibiji ei: awy Badojeba Tugokiarewy biadawy re cugui imedy biri. Nowy uwie Akaruio onaregedy biadawy re cugui aredy. Eigu akirire (a corda), enogwa akirire (beira do couro) Dure meture ewia tada. Nonore icare kidoguru birigody padure eekeje. Ure puibiji ei. Nonore icare ciwaboe etoiaga okwa baradodure ee keje, meture enogwa tada ekuie rema. Bokodori inogi padure ewygeje. 55. Icare boe eture pugeje. Etaregdoure Kamarari Bororo kae. Nonore icare ere awy ia badojebage erokagado nowy eimo ke tabo Mare eroiwakara tabo. Icare emago pegare pui. Dykejere icare nowy etuomage emagore pui, egore: Pawo pagoredo pureore, awy ei awy bowudu pegare. Emode pureore dure pemegare. 56. Ca! Dytabore icare Birimodore ke tawyje Badojeba Tugokiarewy ao piji, ure tugu woje tonaregedy metyia aoto (Bakoro Kudu aoto). Itobore epa ke tugudure Akaruio Bokodori aoto (Bak. Ec) Dytabore icare ere pureore. Oino.57. Ca! Nonore icare ere parudo. Ewadodure, ewadodure todowyge etae, ewo ke pemegado, ewo bu nowy tore ewygeje pugeje. Dytabore icare ia roia padure ewygeje pugeje. Ewygejewy roiare tuginoi pugeje. Interpretação:58. Nonore ere tugana aogado ika tabo, pana tabo. Nonore ererugodyre ika tabo, pana tabo, butore akore ewureji: cuku cuku ...ereru tabo. Ere ciemagu, nowy butore akore cuku cuku (3 v.). Ere tugana aogado ika tabo, pana tabo pugeje, ererugodyre tbr tbr! 59. Icare ere ciemagu pugeje. Nowy butore akore cuku cuku (3 x.) ewureji. 60. Ere adugo biri baado ekuda, kodo okea ji.Ca! Nowy ei tumugudodu kejewy roia reo pugeje:Bakororo rerugodyia EceraeBakororo atugo rerugodyia EceraeBakororo enawy rerugodyia EceraeBakororo urugu rerugodyia EceraeBakororo akiri rerugodyia EcêraeBakororo oiaga rerugodyia Ecera. Bakororo ukiga rerugodyia Ecerae61.Oinore Birimodo akore tore Bakororodoge ewygeje. Oinore Akaruio Boroge akore tore Bakororodoge ewygeje. Oino # O BEIJA-FLOR (PIODUDU) TRANSFORMADO EM ÁGUIA (AROECEBA) 1. Boe emugure nowy Kamarari Bororo keje. Icare boe etore ewoadure dytabore icare ia iparedyrogu jorudure kiogorogu baji.  2. Ure tugeragu ji, kodo kuri tabo, ure bu tu, ia iporogu ja tada tu, oino tuiogorai 3. Icare nowy kiogorogu ba rogure tuwowyje. Icare nowy kiogo ricodure, kurigodyre. Ikodo rugu atugore. Oiagarogu atugore. Nowy onaregedure icare atugore. 4. Nowy ucerema ukarino: ikodo atugokare, oiaga atugokare,rogu kaworunure; oiaga raire, oto pitorire; iere Piodudu Kudororewy, ure nono kudorore dykode boe egoino ji. 5. Kurigodyre, nowy iporogu kurigodyre jamedu. Nowy kiogorogu ricodure, nowy ipo ricodure jamedy gu gu gu je. Icare nowy ipo raire, kurire jamedu. Nowy kiogorgu kurire jamedu. Iere Piodudu Kudororewy, nowy uce ie reore.6. Icare ro pegagodyre. Ia meri keje, meri rekodure dytabore, icare ure tuie jodo paci! moto kae, ia imedy ae, jore keje tuku! Akore: Kui! Taragudu tabo.7. Padure keje, rore apo... taci! Kodo apo rugadu toro tuwaradu kae. Ure bu nowy tuwaradu keje kuri tuku! 8. Icai turoinodu rugadu. Okwagenure boei pugeje. Okwagere aremei, okwagere boe etorei.Icare boe epagudugodyre ce. 9. Icare boe emagore pui, egore:Inoba paromode? Nowyge, inoba paromode? Paregodywo! Paduwo! Awy umode pagagedydo, umode pagoiko. 10. Egore:U! Oinono rugadu. Nonore paromode rugadu. Icare iogugudugodyre. Icare boe eregodyre, Boe eture. Estavam tremendo de medo. A’ fugiram. Foram embora.11.Nowy ure tugeragu nowy kiogorogu ba jiwy iparedyrogu iere Kogearege Eceba (Bad. Ceb). Icare nowy iparedy akore: Paregodywo! Piji! Inoba paromode ji? Oino tumanaji (tumana Oca Kudurewyji) 12.Nowy umana akore: -U! Paramodykare ji. Parumode paruiado, dykeje paregodymode piji. Nowy uwie akore: Kode! Marigu! Akedo ai! Nowy umode pagowyje. Akore: Marigu! 13. Icare eture ae. Tui pobe dytabo, ekodo ae! Umana akore: Akera bu i keje. (nowy tuwieji). Uwie akore: Akera bu i keje (nowy tumanaji). Icare ere tugera bu i keje. 14. Nowy umana akore: "Marenaruie eigoia maidodu jetuiarega.Aroweceba iwodudu oge eigoia aregodyia awy geje. Marenaruie eigoia maidodu jetuiarega". 2. OCA KUDUrewy E KOGEAREGE ECEBA MATAM O AROECEBA 15. Icare boere tudo pui. Icare ere bororo bu pugeje, ere bai mugudo pugeje. Dytabore icare Bakoro Ecerae etonagodyre nowy aroecebaji etaidyre tuwo bito. . Icare emagore tuoji (tuo Aroia Kurirewyji) dyrako16. Umana akore: -Imedy, imedy! Arego pao ae. pao Aroia Kurieu ae, akagodo: Ioga, ioga! Imana akore aiagu arago to tudaragoce. 17. Akore: U! Icare uture. Kodo jii, nowy tuo ae.Akore:  Ioga, ioga, akaere iroino!Akore: Imana akore aiagu arago to tudaragoce. Aiagu ia to itaragoce. Oino. 18. Icare ure pemegado. Nowy umanare atubo ra pemegado, unure baragarado atubo race. Ure iado. Icare ure tumugudo bukigu keje pugeje; mare iekare bukigu: iku, iku, oinore iere. Ure tumugudo iku keje. Oinore rore ji, oinore rore ji, oinore rore ji. 19. Ure iku raido. Dykeje icare ure upodo aora tabo cai! Icare ure cewy baragara jodo nowy ikuto, jeture nowy uwie aoraji, nowy Aroeceba buregi romodewo jire roino nowy baragara tabo..30. Icare nowy bukigu kodo mai. Icare ure ikudo pugeje. Ca! Care ure upodo aora tabo pugeje. Dytabore icare ure turugadu. Icare nowy baragara jetukare uwie aoraji pugeje. 31. Dykeje icare ure bakarudo nowy tuwieji. Akore: -Imedy, imedy! buregi jetumode akaora jitu keje akoragudydo. akagodo: Irnana! Kui! je dykejere imode arago to ji. Oinore akore nowy tuwieji. Care nowy uwie akore uie. 32. Icare eture bogai tui pobe dytabo. Ekodure nowy jai paruto. Icare ure nowy bukigu upodo nowy tuwie aora tabo, icare ure iado. Icare akore: Woere aragojere woe. (nowy tuwieji).Akore: U!- Você vai ficar em pé aqui.Ele obedeceu.33. Dykeje icare ure tuwure to nowy jai paruji, nowy bokado iji. Ure tuwure to ji tbr tbr tbr! wororo jiwororo ji34.Aiwore toro bogai, jordukare ji, aregodykare. Ure tuwure to ji pugeje: tbr tbr tbr tbr! Aiwore toro bogai, aregodykare. 35. Icare ure tuwure to ji pugeje tbr tbr tbr! Dykejere icare aregodyre. Jepadure nowy tuwaradu okwa kae ty ...! wororo ji36. Aiwore tuguda oino jice. jordure nowy uwieji toro tuguda. Ure tuiegagu (meneou a cabeça) toro ae. Dykeje icare ure tuie jodo paci! Kodo ... mato moto kae, nowy iparedy ae.37. Ure tuwure tugu oino aoto oino tuku! ure tuwure awy do .(apertou), awy do aora bogai, tuwure jetuwo aoraji. 38. Oinore rore ji, oinore rore ji, oinore rore ji. Dykeje icare buregi jeture aoraji. 39. Dykeje icare oragudure. Akore: Imana kui! Umanare turagojedo ..taci, arago tabo, ure to nowy aroecebaji po! 40. Ure barigu kuri tuku! Ure arago to ji pao! ure to ji pao! Ure bito.42. Oinore nowy etujarugo akore toragudu tabo, nowy tore ewogai, dykaere icare nowy akiri aregodyre Akurure pogora keje kuri ..pa! Nowy etujarugo ure tugera to nowy akiriji tubogorato tuku! 43. Akore: M m m m m! Inoba tarobugumode (palavra arcaica -), inoba tawadarybugumode? M m m ...ru ruru ru ruru ru ru ruru ru! (expressão de compaixão). Taromodykana ino jokodu? (3). Icare oragudure pugeje jii toro nowy tore ewogai.44. Dykeje icare etaregodyre. Ekodure nowy tujarugo ae. Nowy etuiarugore emugudo tubogora keje tuku! Oino.45. Icare egore:Icare cere aroeceba bito (2x). Icare eture. 46. Icare Boe eture nowy aroeceba bogai. Icare boe etaregodyre ae. Icare egore:Inoba pagagomode ji? Egore:Pagagomodykarae 'Aroeceba. Aroeceba" oino ji? Icare egore:U! Ie rugadu reno. Akaru rugadu reno. Nonore pagagomode ji. Nonore pawadarymode ji. 47. Dykejere icare ere bakaru reko pui. Icare ere tudo pui ae. Dykeje icare ere iogwarido ji. Ere iogwarido ji: - Wo! Ere iogwarido ji: - Wo! Ere iogwarido ji:- Wo!                     Ere iogwarido ji: - Wo!      Ere iogwarido ji: - Wo!      Ere iogwarido ji:- Wo!O aclamaram gritando Ð Wo!O aclamaram gritando Ð Wo!O aclamaram gritando Ð Wo!				O aclamaram gritando Ð Wo!				O aclamaram gritando Ð Wo!				O aclamaram gritando Ð Wo!48. Dykeje icare ere bakaru reko kiege baregei. kiege barege eregodywo nowy aroeceba akiri kae. 49.Icare eregodyre kae. Rekodu rakaguragarewygere egiri kurire. Rekodu rakakarewygere egirirogu kurika re, egirirogu biegare ty tu ty je.. 50. Re bokwa carurewy kuo rema. Re bokwanure rugadu. Akiri bokware: uporora rogure akiri biegare ty je. Aregodyre, aroe akiri akedure koda piji. Ure tubera jodo nowy akiri gigodyrogu boe keje gogo gogo gogo gogo gogo je. Dykodire perarogu akirire ty je.51 .Rekodu rakaguragarewygere eirno kurire, egiri kurire, duwygere turubare rema ... 52. Icare Boe eture bato! Nonore icare ere nowy aroeceba pernegado, kogudo Ere iku bu keje, ere nabure, kuje, ere bo bu keje Ere okwa akirido. 53. Ere pariko pernegado, ere pariko rnugudo nono. 4. A ALDEIA TODUIO BORORO E A FUN‚ÌO DE AROECEBA 54. Duwy bororore iere Toduio Bororo pugeje. Nonore pariko ikudodure nono, irare nono. Nonore aroeceba ikure nono, nonore okwa ákirire nono, nonore pemegadodure nono, nowy Toduio Bororo keje. 55. Ca! Nonore icare boere baiado nono, nowuji. Nonore icare ere jure paru tawyje, nowy aroecebaji; mare baporogu tabo karega, bapo kurirewy tabo karega: pana tabo, togwa tabo. # ADUGO EDU BRIGA COM ADUGO 1 Imedy iere Adugo Edu; oreduje iere Akigurodo. 2. Imedy merure, icare jorudukare boeji; dykeje icare jorudure Adugoji. 3.Icare ecewy Adugo rugodyre ji; erugodyre pui jii je. 4.Dykeje icare imedy metugodyre, dykodi icare okwamagudure Adugoji, akore: 5. - Adugo, Adugo, akera rawyje ipiji, akaba iwido; dykejere imode itonaregedurogu utudo awogai. 6. Dykodi icare adugo ure tugera ra imedy piji.6.Por isso então a onça largou o homem.7. Icare imedy akore:  Kaiba amuguire?8. Adugo akore:  U! Aerudu rakado: imire imugure boe aokeje.9. Adugo mugure, mare Adugo karega: Okwa emare. 10. O oto gigadure, eta core; okwagere batararewygei, kiege kugurei. 11. Adugo mugure, mare Adugo karega: lpocerewy emare. 12. Okwagere aworo eeduji, gigodoge eeduji. 13. Adugo mugure, mare Adugo karega: Rie emare. Eta core, kujagure; okwagere tudureboeji, kurodureboeji. 14. Adugo mugure, mare Adugo karega: Aigo emare. 15. Kujagure, okwagere pobogodogei, orogoei. 16. Dykeje icare Adugo mugure, mare Adugo karega: Aipoborewy emare. 17. Jeke jerare, atugo kugurigodyre; okwagere meadogei, apoei. 18. Icare Adugo mugure: imi imire. lnogwagere kiei, jugodogei. 19. Dykeje icare eture pubiji.19. Depois disto despediram-se.20. Imedy aregodyre baato, tumedugody kuricigo tabo, tugiarigody kuricigo tabo jamedu. 21. Icare akore:  Adugo jire iorudure, kodi icare rugodyre ii, dykodi icare inogwamagudure ji; inagore ukaiagu iwido, ukaiagu ikowyje.22. Inagore ukai iwido dykeje, imoduie aredyrogu utudo bogai. 23. Dykodi icare awy aredyrogu utumode bogai, muguwo apo.  dyrako24. Du kopi icare ecewy aredyrogu uture adugo bogai.25. Uore bie Adugo mugurewo ji.  dyrako# ADUGORODO VAI À PROCURA DE ADUGO 1. Kodo jii... aregodyre Adugo ae. Adugo rugadu. Boecodure, aiwore ji. Icare barogwa kododure. icare ure tugera pemegado pudui, icarem uture boeto tumeru tabo. Makore nowy toreduje ji, akore: Amugu tugudo, apadu tugudo, aedy tugudo. Imeruwo. Icare uture toro. Icare aregodyre. Oinore ure tudureboe, okureboedo tuwygeje! Ocabaka (gravatá), rie (fruta de lobo), barege etaorewy (ariticum). Ure turemo tabo tuwaito. Aiwore nowy toreduje bogai. Nowy oreduje aiwore togi. Ure nowy toe mugudo tuku! Oreduje aiwore ji, akore: E! ...Adugo karadega! Rie rabodu! Icare uto piji pugeje.2. Kodo jii... aregodyre Adugo ae. Adugo rugadu. Mugure apo. Boecodure. Makore ji, akore: Amugu tugudo, apado tugudo. Imeruwo. Icare uture toro boeto. Dykeje icare aregodyre. Oinore ure! Meiao borirewyge (abelha de jatobá), aragiorodoge (abelhas de outras árvores). Oinore eedo tuwygeje! Akore:  Adugo karadega: Ipocerewy rabodu! (ariranha). 3. Icare uture pugeje. Aregodyre Adugo ae. Adugo rugadu. Aiwore ji, Adugo rugadu. Icare boecodure. Icare akore:  Amugu tugudo, apadu tugudo! lmeruwo. Icare uture toro boeto. Dykeje icare aregodyre. Cirudo tuku (currvado), kiwarewyge ebo, amoe ebo, kurugoe ebo. Oino Atugorodo aiwore ji ty...Adugo karadega! Aipoburewy rabodu. Atugorodo observou bem... Não era a onça pintada. Era a jaguatirica.4. Icare uto piji pugeje. Kodo jii... Aregodyre Adugo ae. Aiwore ji. A! Adugo rugadu. Icare boecodure. Icare makore ji, akore:  Amugu tugudo, apadu tugudo. Imerumode. Icare barogwa kododure. Icare uture toro boeto. Icare aregodyre. Unure cirudo ty... pobodoge ebo, orogoe ebo, kie ebo. Boekarema, Adugo karadega. Aigo rabodu! Mas não era onça pintada. Era onça parda.5. Icare uture piji pugeje jii je. Icare aregodyre Adugo ae. Aiwore ji ty... Nowure icare Adugo rugadu. Moture rugadu. Biapagare ty je ma, oinore akore! Unure tuwadary butudo tori paruto, jerigi paruto, boe jamedy boe parugajeje! U! Oinore akore! Oinore bataryre! Du icare boecodure. Icare barogwa kododure. Dykeje icare cewy Adugo makore cewy aredy Atugorodoji. Akore:  Atugorodo, Atugorodo! Amugu tugudo, apadu tugudo, aedy tugudo! Boe pega, boe mono, boe arodu tadare imugure, tadare iedure, tadare ipadure. Akogwa ro kaba gu je (não sorria), akogwarigody paga kaba (não ria ˆ toa). Amugu tugudo. Imeruwo. Akore. 7.Dykeje icare Adugo aregodyre. Iedo maenure kiei, iedo maenure jugodogei! Kodure kuri tuwai kae, biapagare tododai. Oinore nawy Ke Marugody akore! Icare ure turemo tuwaito, aiwore ty... Cewy aredy padure tuwi tabo ty... Kodure kuri ae. Akore: E! E! Imagogody pagaia ai rugadu. Inagoia: akogwa ro kaba gu je! Inagoia: Akogwarigody paga kaba! Oinoia inagore ai. Oinoia iwadaryre ai! Inagoia: boe pega, boe mono, boe arodu, boe okwarigudu tadre imugure, ipadure, iedure. Oinoia inagore ái! Oinoia iwadaryre ai! # NASCIMENTO DOS GÊMEOS BAKORORODOGE . 8. Icare ure tuberigara jodo tuku keje pa! Jokubuture tore ewygeje. Ore kugure edugo moture! Ure tugeragu ei. Icare ure ewarigu borobarito (powarito). Icare maragodyre ei. Icare ikarurure ei (limpou, arrumou, pintou). 9. Icare ekurigodyre. Metyia Bakororo rema, metyia Itobore rema. Icare erijodure. Icare nowy etujarugo oragudure (Ke Marugody). Oinore akore toragudu tabo, meri rekodu jameduji, boeco jameduji! Oragudure ty... Oragudure ty... 10. Dykeje icare nowy umana akore nowy tuwieji. Akore: -Imedy, imedy, arego pao ae (nowy etuore Aroia Kurirewy rema). Akagodo: - Ioga, ioga, imana akore, aiagu arago to todaragoce. Akore: U! 10. Icare uture nowy tuo ae, akore: Ioga, ioga, imana akore aiagu arago to tudaragoce, aiagu ia to itaragoce jamedu. Akore: U! Dykeje icare nowy etuore arago pemegado A’ o pai deles fez o cacete.11. Icare oinore nowy etujarugo Ke Marugody akore toragudu tabo! Icare makogodyre nowy tuwieji, akore: Imedy, imedy! Arego pajarugo ae. akagodo: -lmarugo, imarugo! Imana akore kakoduwy bope, kakoduwy meri, kakoduwy adugo ro, ako, batary koiaba rakuduie akagoino, awadaryrino? Akore:  U! 12. Icare uture. Kodure .jii nowy tujarugo Ke Marugody ae. Akore: lmarugo, imarugo! Imana akore kakoduwy meri, kakoduwy bope, kakoduwy adugo ro, ako, batary koiaba rakuduie akagoino, awadaryrino?Nonore icare akore:  MÉ m ...m ...m ...! Tagabore inagoino. Tagabore inagoino! Tagabore inagoino!13. Kodure tumana ae pugeje. Akore: lmana, imana! Pajarugo akore pagaboie tagoino, pagaboie tagoino, pagaboie tagoiono. Nowy umana akore: Kirabodu! Kirabodu! Kirabodu! 14. Dykeje icare nowy umana makogodyre nowy tuwieji. Akore: Imedy, imedy! Pawo jerigi ako. Icare ere jerigi ako. Burudui kigaguru awadu! (burudui ukigare iere jerigiga = lenha de aroeira). Icare ere joru tugu to. 15. Icare urure turagojedo. Dykejere icare eture arago tabo nowy tujarugo ae. Icare ere aragu tugu kuda puapo (nowy tujarugo Ke Marugody kuda). Icare ere nowy arago awagado apo baruto. Ekodure apo nowy to joru kae. Ere barigu to kuri po! Ere teredo kuri borobarito. Icare oinore nowy joru akore tbr tbr tbr nowy etujarugo Ke Marugodyji! # A ORIGEM DOS OLHOS PRETOS DOS BORORO. 16.Dykeje icare ewiapagare. Ure kr... pa! Kr... pa! Kr...pa! raru ji, bai ji, ipo ji, iwara ji, i ji. Dykeje icare nowy uwie akore:  Imana! Itaidyre iorydywo kaba akoino. Umana akore:  U! Akaba akaiwodo! Uwie akore: Imana, imana! Imode itaiwodo! Umana akore:  Akaba akaiwodo! Oinore inagore! 17. Dykeje icare ukare umana bie pugeje. Ure tuie raido jii borobari okwa kae A! Nowy ucarugo Ke Marugody ra jeto jokuji pa! Akore:. Ð lmana! Kui! Toragudu tabo tuioku okori koia. Ke Marugody rare jeture jokuji, dykodire akoino, toragudu tabo, tumana bogai, tumanawo tugerabraredo pudui, du bogaire akoino.  dyrako18. Icare umana akore:  Poboto! Icare rekodure, ure tuiebu borobari piji, icare kodure m ...nowy poboto. Ure taredo poboto kuri po! Ure taora tugu to po! Ure tao ta taci pobo piji. Umana aiwore: Uwie joku moture. Uwie joku gogoe gogoenure ( = moture). Uwie jokure nono koe porore. 19. Icare nowy umana akore pugeje: - Ioga, ioga! Itaidyre iwo itaiwodo! Nowy uo akore: Akaba akaiwodo! Akore: loga! Iwo itaiwodo! Nowy uo akore: Akaba akaiwodo! Akore: Ioga! Iwo itaiwodo! Akore: Akaba akaiwodo! 20. Dykeje icare makokare ji pugeje. Icare ure taiwodo. Ure tuie raido jii nowy borobari okwa kae. Nowy ucarugo ra jeture jokuji pugeje pa! Akore:  Ioga! Kui! Uo akore:  Poboto! 21.Kodure poboto. Ure taredo taci cu...poboto. Ure taora tugu ta! Ure tao tawyje pobo piji. Eekure pu jokure. Eeku gogoe gogoenure pureore. Du kodi icare eeku core, eeku core nono koe porore puapo. Du kodire awy Bakoro Ecerae eeku motu barikare oino pureore. # O PAI DELES FABRICA-LHES ARQUINHOS. 1. Dykeje icare nowy umana makogodyre tuwieji. Akore: Imedy, imedy! Arego pao ae (Nowy etuore iere Tadugo, du aere akoino tuwie rekoduwo). Akore: 2. Nowy uwie akore. - U! Icare uture tuo ae. Akore: Ioga, ioga! Imana akore aiagu baigara to tuwaigarace. aiagu cira otobare to tudugirace, aiagu ia to inai jamedu. Akokare uiagu ia to utugirace. Nowy uwiere ure tumana bataraodo tuoji (bataraodo = enganar; batararodo = mentir) 3. Icare nowy etuo ure pemegado, icare ure iado. Ure udo puibiji ei rugadu. Icare eture tabo poguguboe etae ( tubore etae). Egore: -Pagiduwo poguguboei. Ere tuiagu boe etagedydo. Egore. # AMANSAM DUAS ESPÉCIES DE LAMBARIS . Egore: Boe ekenure tagi, boe enogwagenure tagi. Tagirema, tagogwagekare boei. Oino.Icare egore:Ia...ia:.. ia...! tudu tabo. Icare tuborere emage pugeje. 5.Icare eture pugeje. Ekodure jii. Etaregodyre apuie etae (lambaris pequeninos). Nowygere icare ecebaere tuginoi: ecebaere betoce. Beto tabore ere ewido. Oinore erore ei, erore ei. Icare ere etagedydo taci! Icare emagore ei pugeje. Egore: Ure boe ewogwadoboe tagi karegao. Boe eke tagireo.Egore. - Apuie tegireo. Todo ronure ji ji ji ji boe eiogi paga ty je. Egore: Ia... ia... ia... Tudu tabo.6. Egore: Paduwo pugeje. Eture pugeje. Icare etaregodyre pegagoe (atugoe) etae. Icare eidore ei, cewy todobare tabo. Icare ere etagedydo. Icare egore: Ure boe ewidoboe tagi karegao. Pegagoe tagireo. Pegagoe, oinore tagiere, oinore tagagarure. Tare boe ekowyje (ferrar), mare takare boe ewido, tagogori (dor) raikare.Egore: Raru otokuru (orvalho?), bai otokuru jire tagogwagere.7. Icare eture pugeje. Ekodure pugeje jii.. Etaregodyre mekugoe etae.. Icare eidore ei pugeje ji... Icare ere etagedydo. Egore:Ro pegareboe tagi karegao, ako pegareboe tagi karegao. Ure boe ewidoboe tagi karegao. Ure boe ewogwadoboe tagi karegao. Mekugoe tagireo. Tare boe ekowyje, mare takare boe ewido. Tagogori raikare jamedu. Egore:Raru kuru jire tagogwagere, bai kuru jire tagogwagere.Egore:Ia.. ia ...ia... ! Tudu tabo toro boeto. Elas foram embora lamentando-se: Ia... ia... ia....!8.Icare eture pugeje. Ekodure pugeje jii... Etaregodyre rukoe (moscas) etae. Icare eidore ei jii... je. Ere etagedydo taci. Egore:Ure boe ewidoboe tagi karegao. Ure boe ewogwadoboe tagi karegao. Rukoe tagireo. Boe ku, barogo ku, karo ku jire tagogwagere. Boe bi jire tagogwagere; boe epe, bae eiguru jire tagagwagere. Egore:Ia... ia... ia... ! Tudu tabo tara boeto. 	9. Eture pugeje. Ekodure jii... tuiemaru tabo. Etaregodyre penoe (lambe-alhos) etae. Eidare ei pugeje, ere ewido pugeje jii.. ..Icare ere etagedydo (eeda kedoda). Icare egore ei pugeje: -Ure boe ewidoboe, ure bae ewogwadoboe tagi karegao. Penoe tagirea. Penoe, oinore boe egore tai. Boe eeku pe, boe eeparu pe, jire tagogwagere. Icilre egore : - IaÉ ia É iaÉ! Tudu tabo.Eles foram embora lamentando-se: - Ia... ia... ia...!10. Eture pugeje. Ekodure j ii. ..Tuiemaru tabo. Icare eteregodyre migimigidoge etae Icare ere ewido. Oinore erore ei, ainare erore ei, jii...je. Dykeje icare ere eeda kedodo. Dykeje icare emagore ei: -Ure boe ewidoboe, ure boe ewogwadoboe tagi karegao. Migimigidoge tagireo. Tagenadu paganure ty boei.Egore:Ia... ia... ia...Tudu tabo. Eles foram embora lamentando-se: Ia...ia...ia...!11.Eture pugeje. Etaregodyre pogodoge (joboias) etae. Icare ere ewido pugeje. Ere ewido jii... Ere etegedydo ta!. Icare emagore ei: -Ure boe ewidoboe, ure boe ewogwadoboe tagi karegao. Egore:Ru jire tagogwagere, braeta tae jire tagogwagere. Raru kudare tamugure, kudare taedure. Rore oino ty jeboe tagi karegao. Tamugu paga tabore tamugure, taedy paga tabore taedure. Pogodo, Pogodo, oinore tagiere. Egore:Awy corewyrema, awy kujagurewyrema, boe pegagody, boe okwarigudugody kejere tare boe eerdydo tai, tare boe ewie. Baraed u, adugo, kaiamo, romode boei dykaere tare boe eerdydo tai. Icare etoragudure, egore:Ia. ..ia. ..ia. ..! Tudu tabo . 12. Icare eture pugeje. Ekodure jii... je, tuiemaru tabo. Icare etaregodyre icedoge etae pugeje Icare eidore ei pugeje. Eidore jii... je. Ere etagedydo. Egore:Ure boe ewidoboe, ure boe ewogwadoboe tagi karegao. lcedoge tag’reo. Ru j’re tagogwagere. braetaetae j’re tagogwagere. Raru otokuru, bai otokuru j’re tagogwagere. Raru kudare tamugure, bai kudare tamugure. Icare etoragudure: egore:Ia. ..ia. ..ia. ..! Tudu tabo.13. Eture pugeje. Ekodure jii... tuiemaru .tabo goro goro... Icare etaregodyre Aijedoge etae. Icare ere ewido pugeje. Icare ere etagedydo. Icare emagore ei. Egore:Ure boe ewidoboe, ure boe ewogwadoboe tagi karegao. Boe kiogadoge tagi karegao. Aijedoge tagireo.. Mano jire tagogwagere, pora jire tagogwagere. Egore:Tamugu paga tabore tamugure, tori paru tada. tamugu paga tabore tamugure nowari paru tada (barro fundo), tamugu paga tabore tamugure kugaru tada, tamugu paga tabore tamugure mano tada, tamugu paga tabore tamugure keo (junco) tada, tamugu paga tabore tamugure nowa tada. Boe pegagody, boe monogodygody kaere tadure. Egore ei. Egore:Mea okori paru tore tadure. Egore:Kidoguru girori paru tore tadure. Nonogo girori paru tore tadure.. Kuje bo akaru paru tore tadure. Pana ako paru tore tadure. Ika ako paru tore tadure. Nabure ako paru tore tadure. Marido bari ako paru tore tadure. Egore oino. Egore. -Ia. ..ia. ..ia...!.Tudu tabo . 7. AMANSAM AIGUMAS COBRAS 14. Eture pugeje. Ekodure jii... tuiemaru tabo pugeje. Icare etaregodyre kadogwarege (cobras pretas de 1 1/2 m) etae. Ere ewido pugeje. Oinore erore ei! Oinore erore ei! Ere etagedydo taci! Egore:Ure boe ewidoboe, ure boe ewogwadoboe tagi karegao. Boe kiogadoge tagi karegao. Kodogwarege tagireo. Kadogwarege, oinore tagiere, oinore tagagarure. Boe ewimodewore, boe ewogwamodewore tare boe eerdydo tai, tara tadawyje. Raru otokuru jire tagogwagere, bai otokuru jire tagogwagere Egore:Ia ia...ia... ! Tudu tabo. Egore:Tugorekaakadoge, oinore tagiere, oinore tagagarure, oinore boe egore tai. Egore: -Tare boe ekowyje (morder), mare tagogori bokware. Moto tadare tanudure, coboje (nos galhos) tanudure. Egore:Ru jire tagogwagere, braetaetae jire tagogwagere. Egore:Ia... ia... ia...! Tudu tabo. Elas foram embora se lamentando: Ia... ia... ia...!8. AMANSAM ALGUNS PEIXES . 17. Eture pugeje, tuiemaru tabo pugeje. Etaregodyre Pawe etae (peixes de rabo vermelho). Ere ewido pugeje jii je. Icare ere etagedydo. Icare emagore ei pugeje, egore:Ure boe ewidoboe, ure boe ewogwadoboe tagi karegao. Egore. -Tubore eire tagogwagere, apuie eiretagogwagere. Egore:Pawe tagireo. Egore:Ia... ia... ia...! Eles dizeram: Ia... ia...ia...!18. Eture pugeje, tuiemaru tabo goro goro... Etaregodyre oedoge etae (marimbondos pequenos). Icare ere ewido pugeje. Ere etagedydo taci! Egore:Ure boe ewidoboe tagi karegao. Ure boe ewogwadoboe tagi karegao.Atuge tagireo. Oedoge tagireo. Tare boe ekowyje, mare tagogori raikare. Raru otokuru, bai otokuru, jire tagogwagere. 19.Eture pugeje jii. ...je, tuiemaru tabo. Etaregodyre Atuge etae pugeje. Boriagarege etae pugeje. Ere ewido pugeje jii je. Ere etagedydo. Egore:-Ure boe ewidoboe, ure boe ewogwadoboboe tagi karegao. Tare boe ekowyje, mare tagogori raikare, takare boe ewido. Atuge tagireo. Oinore boe egore tai. Raru otokuru jire tagogwagere. Bai otokuru jire tagogwagere. Egore:Ia... ia... ia...! Tudu tabo. Eles foram embora se lamentando: Ia..i...ia...!20.Eture pugeje jii je. Etaregodyre atuge etae pugeje. Bukeakurudojebage etae (marimbondos amarelos). Icare ere ewido pugeje. Oinore erore ei! Ere etagedydo taci! Egore:Ure boe ewidoboe, ure boe ewogwadoboe tagi karegao. Atuge tagireo. Bukeakurudojebadoge tagireo . Raru otokuru jire tagogwagere, bai otokuru jire tagogwagere. Egore:Ia... ia ...ia.. .! Tudu tabo. 21. Eture pugeje...tuiernaru tabo goro goro. Etaregodyre atuge etae pugeje. Atuge Boro Padure Eidoro Gajejewyge etae pugeje. Icare erugodyre ei. Ere ewido pugeje jii je. Icare ere etagedydo. Dykeje icare ernagore ei pugeje, egore:Ure boe ewidoboe, ure boe ewogwadoboe tagi karegao. Atuge tagireo. Boro-padure-itoru-kejejewyge tagireo. Tare boe ekowyje, rnare takare boe ewido. Tagogori raikare. Raru otokuru jire tagogwagere, bai otokuru jire tagogwagere. Egore:Ia.. .ia... ia... ! Tudu tabo. Eles foram embora se lamentando: - Ia...ia...ia...!22. Icare eture pugeje, tuiernaru tabo pugeje. Etaregodyre togwarege (mutucas) etae. Ere ewido. Oinore erore ei! Oinore erore ei! Ere etagedydo taci! Egore:Ure boe ewidoboe tagi karegao. Ure boe ewogwadoboe tagi karegao. Otogware tagireo. Tare tagododo (ferrar) boei, mare takare boe ewido. Tagenadunure ipo otoji, raru otoji, bai otoji. Egore:Ia... ia... ia... Eture toro taci boeto. Elas foram embora para o mato se lamentando: Ia... ia... ia...!23.Eture pugeje. Ekodure pugeje jii je, tuiemaru tabo. Etaregodyre macedoge etae. Ere ewido pugeje. Oinore erore ei! Oinore erore ei! Ere etagedydo taci! Egore:Ure boe ewidoboe tagi karegao. Ure boe ewogwadoboe tagi karegao. Macedoge tagireo. Tare tagododo boei, mare takare boe ewido. Ipo oto jire tagenadure25, bai oto jire tagenadure, raru oto jire tagenadure.Egore:-Ia...ia... ia...! Tudu tabo. Eles foram embora se lamentando: - Ia... ia... ia...!11. AMANSAM OUTROS MOSQUITOS . 24. Icare eture pugeje, tuiemaru tabo pugeje. Etaregodyre... Kigoridoge (mosquito miudinho, do’do) etae. Ere ewido pugeje jii je. Icare ere etagedydo. Icare emagore ei, egore:Ure boe ewidoboe tagi karegao. Ure boe ewogwadoboe tagi karegao. Boe kiogadoge tag’ karegao. Egore:Kigoridoge, o’nore tagiere. K’goridoge, o’nore boe egore tai. Tare tagododo boei, mare takare boe ewido. Tagodo okori biaganure ty je. Egore: IaÉ ia... ia...! Responderam: - Ia... ia... ia...!Egore:Ure boe ewidoboe tagi karegao, ure boe ewogwadoboe tagi karegao, boe kiogadoge tagi karegao. Jugujugudoge tagireo. Jugujugudoge, oinore boe egore tai. Ipo otoji, raru otoji tagenadure. Egore:Ia... ia... ia...!. Responderam: - Ia... ia... ia...!12. AMANSAM OUTRAS COBRAS 26. Eture pugeje. Ekodure jii je. Icare etaregodyre Ikurue etae. Ere tuwiado ekoda piji, pobo kuda. Icare eerydykare ei. Icare egore: Boe kiogadoge tagi karegao. Egore: -lare tare ewido, iare takare ewido. lkurue tagireo Ure taredo poboto. Icare ekare bito. Icare emagore rekodaji pugeje. Egore: -Ia are boe ewido, iare akare boe ewido. 27. Eture pugeje. Ekodo jii... tuiemaru tabo. Etaregodyre nowy Ewo ae. Oinore erore ei! Ere ew’do. Jare cinorudo, buture poboto. Egore: -Boe kioga aki karegano. Ewo ak’reno. Iare are boe ewido, iare akare boe ewido. Ruie eire akogwagere, braetaetaedoge eire akogwagere. 28. Eture puge.je. Ekodo j’i je. Nowy tabore icare etaregodyre poboto. Etaregodyre pobo okwato. Nowy tabore icare ere pobo towyje. 29. Icare etuore ika to ekuikace, ure pana to epanace. Nowy uwiere okwa akore panaji. Nowy umanare okwa akore ikaji. Nowy uwiere okwa akore panaji. Dytabore icare ere tudo moto ji, ererugodyre, egogodyre. Egore: -M m m m. .. Ere togwa tugu nowy ikato, ere togwa tugu nowy panato puapo. Nowy ika akore: Ka ka ka ga ga...kagaga...kagaga Nowy pana akore: Ku ku kugugu kugugu kugugu... A ika: tocava assim: - Ka ka ka ga ga... kagaga... kagaga...E a ÒpanaÓ tocava assim: - Ku ku gugu... kugugu ... kugugu...30. Icare ere ciemagu cuku cuku cuku. Butore akore ewureji jamedu, akore: Cuku cuku cuku...30. Depois dançaram de arrasta-pé Chuku chuku ckuku...O chocalho amarrado nos pés deles soava: Chuku chuku ckuku...31. Dykeje icare ere taredo poboto. Ekudure poboce. Icare ererugodyre pugeje Dytabore icare kare epadure pobo kajeje... Epado pobo kajeje ta ta ta ta, nowy ererugody tonaji, nowy pana ako tonaji, nowy ika ako tonaji, nawy butore kia tonaji. 32. Icare ere ciemagu pugeje cuku cuku cuku. Nonore icare nowy pobo akogodyre. Nowy pobo akore. cooo... nowy kare eigoia. Kare egigadure pobo piji baruto. Enure taredo. Ewudure boeki kae, du jire cewy etuo okwagere emeji (na beira do rio, ao lado deles). Nowy etuore tuginoi nono jamedu. Boekarema, adugonure ema. Nowy kare ewudure toro boeki kae, du jire etuo okwagere. Meru pagakare emeji. Akore tugodyi emeji. Akore: br... br... br... tugodyi emeji.Urare tugodyi emeji . Akore: Ika ako uiaiga Bakoroia toro (2x) Akore: Pana ako uiaiga Bakoroia toro. (2x) Akore tugodyi emeji. Dykeje akogodyre: -Br...br..br... Oino. 32. Depois dançaram novamente de arrasta-pés: chuku ckucu chuku...Depois rugia assim: - Br... br... br...34. Ere ciemagu cuku cuku cuku dytabore nowy pobo akogodyre cooo... Kare epado pobo kajeje, ewudure toro boeki keje, du jire nowy etuo okwagere. Uragodyre nowy tugeroia roguji jamedu. 35. Icare etaregudre Mace Mikurewy (garça) ae. Ererugodure ika tabo, pana tabo, dykejere nowy macerogu pagudure, akore: Ao! -Ao! -Ao! Oino .Du jire nowy etuo makore pugeje . Akore: Macerice pagudu okwaiare Bakororo awara bukorire.36. Icare eture pugeje, ciemagu tabo cuku cuku cuku. Nowy kare epado pobo kajeje jaa! Toro boeki kae, nowy etuo ukeje. Icare etaregodyre Makao ae. Ere tudo moto ji ika tabo, pana tabo pugeje. Dykeje icare nowy makaorogu pagudure pugeje, akore: Kawa kawa kawa! Kawa kawa kawa! Taiwo tabo ei.. Icare nowy etuo akore: Makarece pagudu okwaiare Bakororo awara bukorire. 36. Partiram de novo, dançando de arrasta-pés: chucu chucu chucu37. Eture pugeje, ciemagu tabo pugeje cuku cuku cuku. Nowy etuo kodure nono emeji. Icare etaregodyre Barugi ae. Akore:- Kui! Kui! ...Kui kui! Akore taiwo tabo ei. Icai ererugodyi ika taboduji, pana taboduji akoino tubagudu koia. Icare nowy etuo makore pugeje. Akore: Barugumarece pagudu oce Bakororo awara bukorire. Icare eture pugeje, ciemagu tabo pugeje cuku cuku cuku. Pobo akore cooo...38. Icare eture pugeje, ciemagu tabo pugeje cuku cuku cuku... Pobo akore cooo... Nonore icare nowy ore etaregodyre pobo okwato. Eiore toro tuiaoto guÉ.Nowy ika, pana ako, butore kia arudugodyre toro guÉ39. Icare nowy etuo kodure eregodaji nowy eiao okwato. Rore oino, rore oino, rore oino! Dykeje icare makore pugeje, pudumi remawy , pudui pugeje, o jokugudunure, tuduwo toro eregodaji. Icare akore:  Airece pagudu oce Bakororo awara bukorire. 40. Icare nowy ore emagore mato nowy tuoji, egore: Ioga, ioga, ituguru kurirewy, podoja kurirewy, merireboe kurirewy, boe okwatorirewy bogaire akaiwore, bogaire amerure. Tadare ake atubo ra padure, tadara ake okwa ra padure, tadare ake jugo ra padure, tadare ake jugo ra padure, tadare ake pari ra padure. Egore aema kigodyri kaba. Cewogwanure apiji.40. Cá! Nowy bakororodogere Bororo padukare etai. Nowy Bakororodogere Ke padukare etai. Nowy Bakororodogere ekare eno ba tugu. Ewogware pai, tui oto pa rugadu.1. Boe ekodure jii... Boe ewarudunure tuiemaru tabo toroerogu bogai. Dytabore icare boe etaregodyre kuruga okwato. Mare kurugakare ema boeto ji. Joruguda (queimada)nure ema boeto ji. Dykeje icare kuruga rema boi pugeje. Pobo rema pugeje. Icare boera baado okwai. Oinore boe egore tuiegare tabo!. 2. Icare boecodure. Icare boe awadugodyre, barogwa kododure. Dykeje icare aije akogodyre. Akore: Tbr tbr tbr tbr tbr !Icare ure taora tugu poboto ae, kodo ae... jore keje tuku! Ure todomo kajeje. Ure tao tawyje apo pobo piji. Boekimo rema, Aije karadega. Uwai rabodu! Akore: Aije Uwai imireo. Ure bu ty... 3.Icare boecodure pugeje. Barogwa kododure, dykeje icare Aije akogodyre pugeje. Akore: Tbr tbr tbr tbr tbr ... Mano Kurirewy akore: Taiaedo ji! Ure taora tugu ae ta! poboto. Jore keje tuku! Ure todumo kajeje. Ure tao tawyje apo tu.. ! Akore. -Aije Okiwa imireo(capivara). Ure mugudo ty... 4. Icare boecodure pugeje. Barogwa kododure, dykeje icare Aije akogodyre pugeje. Akore: Tbr tbr tbr tbr tbr.. . Butoregadu akore: Tarodo po ji! Ure taora tugu ae ta! Je padure apo pobo piji apo. Akore: Aije imireo. Aije Ipie imireo. 5. Icare boecodure pugeje. Barogea kododure , dykeje icare Aije akogodyre pugeje. Akore: Tbr tbr tbr tbr tbr... Kaborewy akore: Tarodo po ji! Ure taora tugu ae ta! Jore keje tuku! Ure todomo kajeje. Je pado apo pobo kajeje ta! Akore: Aije imireo. Aije Mace Koguio imireo. 6. Boecodure pugeje. Barogwa kodure pugeje, dykeje icare Aije akogodyre pugeje. -Tbr tbr tbr tbr tbr... Meriri Baru akore : -Tarodo po ji! Ure taora tugu ae ja! Je pado apo pobo kajeje ta! Akore: Aije imireo. Aije Tawie imireo. # COMENTÁRIO EXPLICATIVO 7.Egore nono Aije akore, mare emage remawy gere icare ere tuginoi ty... Ekare nono Aije reore.. Egore ure nono Aije akore, emage remawy ge ere tuginoi tu. Icá! Aijedoge boeto jiowyge reo. Bororo padukare etai, aroe eregodykare ei. Ere ty oino rugadu. Nowygere Jakomea Pore etagedydo. 8. Ere pugeje, mare Aijekare emage pugeje. Aije akuieenure emage pugeje. Nonore icare Jakomeao Pore boe etagedydo (Aqui acontece a inundação geral). Pemo koiare ure awy udo oino. Pemo maragodae reo, okudure boe ebo kodi. Ure boe emagore jiboedo. Ure boe ekiarigody maky boe etai oino du reo. # CAUSA DO DESGOSTO DE MERIRI PORO271.Ia aroeroedure iere Meriri Poro.  Boe enure kago bu, icare ime eto kago kae. Dyrekodaji Meriri Poro onaregedy rekodure, icare aregodo kago kae, ime eregodaji. Icare imere tugeragu kare ei kago piji, icare ere kare epedo pui.  Dytabore icare ere iage emagu nogedurogu ai jamedu. Dytabore icare ewadary okeado pegare ji.  Iage egore: ÒAkado, oinore ace omogoreÓ. 8. Ino ia akuraraji. Dykodi icare negedurogu kiarigodyre, mare makokare. 10. Icare Boe ime eture kago piji. 11. Ecewy negedurogu kodure woe, ecewy ere maky pudaiwy akuraroe ebo. 12. Kodo jii baato, icare aregodyre ecewy kare ebo. 13. Uorema kodukare ime ebo, unure tudugo pemegado. 14. Icare onaregedy akore: Iogwa, iogwa!Ime egore awy akuraroe ereoreie imuga omogoreÓ. Uo akore: ÒU! Kirabodu!Ó.# MERIRI PORO28 FLECHA AROE JAKOMEA16. Barogwa kododure. Meriri Poro mugure woe. Ure tuiebu baawadu kae. Ure tuiemaedo. Korigodyre. Akore:  ÔM!Ure tugera to pudui pao! Boekorinure ji. Ure tugera maedo oino tuie joki. Ure turemo.17.Meri kodo jii... Meri rekodure. Meri jeture paguduji, dytabore icare ure turagojedo, ure tugeragu to aeji, ure upodo taora tabo bai bai bai bai bai...Ure tuioku mugu awadydo, ure tugera to pudui pão! Ure tugera maedo tuiogi, tuie joki jamedu: Ps! Há! Hum! Bokorire ji rugadu!18. Icare ure tugeragu ia to aeji, ure upodo cimore tabo p! p! p! p!p!Icare ure tugeragu tuwaigaji,ure tugerudo pobe tuwaiga keje. Ure tuwaiga ao kejewy barigu ao kae kuri pão! Icare ure tuiebu.19.Kodo jii kago kae. Aiwore tododai: Raru, bai, ipo, i, kujagunure, nowy kago padurewo keje.Akore:  Kaboba? Inoba ureboeba? Kakodiboeba?20.Kodo kuri nowy kago kae. Aiwore ty... Joku buture ta! Boe inodu keje.Icare akore:  U! Awy inodu rabodu! Kaboba?Icare nowy aroe akore:  Boe kodiboe imi karega. Aroenure imi. Iire Boe egore Aroe Jakomea, Aroe Jakomea, oino.21. Nono icere cewy imedy korigodyre, akore: ÔM!ÉUre tugeragu tudugeruji taci!. Ure tuwy ty keje, ure tugo bu kajeje ta!Dykeje pobo akore:  P—! Cooooo...!3. DESCRI‚ÌO DE AROE JAKOMEA22.Jakomeare nono karore. Koro ureore. Mare burere ukare nono karore.Nabure oiaga reorere oiagare oino. Kujagu maenure; nowy oiaga kujagure jamedu. Nowy oiadadare atugore. Atugore ekure tai tai tai, nowy kujagurewy kajeje. Aorare kare etaora reore. Kanare kare ekana reore.Uwagurore nono kare ewagurore. Okware nono kare enogware. Jokure nono kare ekure. Mare Boe ekare ko: aroenure ema.# A INUNDAÇÃO GERAL23. Pobore taiado. Pobo ruture baruto.	Icare ure tuie to paci! Aroe Po otodai. Rekodure, rekodure Ôm!É Je pado bororo okwa kae ta!Akore:  A! Tarego .. Aroe P— kodo mato!Kodure tuwai kae. Ure tugeragu apidorogody uruji. Ure tuiebu tabo taci!, tuwai piji, icai turegodyi Toduiori30 ao kae kodi.Jerigi Otogiwy je pado tuwai kajeje taci! Pariko oto akirirewy tabo. Kodo nowy tuiadu Mariri Poro rekodaje Ôm!31 Eepado Toduiori ao kae taci!24.Ere cewy apidorogody urugo to, ere jeriji barigu uruto.Icare ere tori barigu ao kae. Icare nowy urugodyre. Nowy urgodyredy icare ere barigu poboto tuibagi. Jore poboto co, co, co! A! Dykeje icare nowy pobore tuwuredo. Po rore tuibagi gr, gr, gr, gr!25.Dykeje icare ere turawyje puapo, p— rekodaji. Ekodo jii.. moto kae. Etaregodyre puapo moto kae tu. Ere tuiemaedo ty...Egore: Wo! Boe emagarabora woe! Boe ekurirabora woe! Du kode boe makodure ino boe ewogai. 26.Ca! Jerigi Otojiwy kodo kuri tuwai muga kae.Nowy Meriri Poro rugadure jemarure, jemarure, goro goro goro, moto ji, poboji. Icare jorudure pobogo bureaji.Nowy Jerigi Otojiwy ure tuwai mugudo tuwai muga keje. Nowy uiadu Meriri Poro jorudure pobogo bureaji. Nowy uiadu Jerigi Otojiwy ocagodyre Boe ewogai..6.COMENTçRIO De COQUEIRO27. Bakaru reo. Bakaru remawy reo. Awy re iere Bakaru. Awy kejere boe ewiabuture mariguduwy tuwobe ewygeje, mariguduwy tuomage ewygeje, mariguduwy tujemage ewygeje. Boe ewiabuture Pemo keje. Boe ewiabuture Baraedugume bukeje. Dykeje boe etoragudure. Boe enogudure tuÉ toro tuwobe ewogai, Pemo bogai, Baraedugume bogai.Eigoiare ere Boe ewodydo kodi. Eigoiare ere boe ewadarydo kodi. Ere Boe emearudae towyje. Ere Boe etowyje. Ere Boe ekeru towyje. Ere Boe enogwa towyje. Ere Boe eeku towyje.Ere Boe enogituwado pui boe pemegarewy tabo ma, Boe eiamedy rutuwo baruto, boe eeda pemegarewy kae. Mearutorukarewyge eture toro, eroiwakare tuwo tugirimi. Eture toro rugadu, epegare kodi. Duwy Bakaru reo. Icare pamagomode oino ji, Pemo koia, Baraedugume koia. Okudure pagabo kodi. Oino.7. MERIRI PORO E A COR‚A POBOGO28. Ca! Meriri Poro kodure pobogo rekodaji.Aidure tuiorydywo ji. Kodo jiii Icare aregodyre ae. Aregodyre ae, akore:  U!.. Ca! Emarece!Padure tu.. kaidaga paruiaga tada.Kodure ae. Jorudure ji.Ure turagojedo cai turegodyre kodi.Nowy Meriri Poro aiwore rekodaji ty... Uture rekodaji pugeje goro goro, aregoadure ae. Ure tubodydo ae goro goro goro. A! Jorudure ji. Rekodure pugeje.Icare uture rekodaji pugeje goro goro goro. Icare jorudure ji pugeje. Padure nono kaidaga paru pugeje. Kodure ae pugeje.Boekare jorudure ji, rekodure pugeje.29.Nonore icare makore rekodaji, akore:  Aregody kaba, aregody kaba! Apagudu kaba, apagudu kaba, apagudu kaba!Mearutorure. Ure tuwuredo. Aiwore tuibagi ty...Akore:  Imodykare awido! Apagudu kaba! Iwobewo aki. Imedyiawo aki. Imugawo aki! Imuguwo akabo! Iieduwo akabo! Icare ure tugeragu ji.. A’ ele a pegou.30. Icare ure tuwairogu pemegado. Ure tuwairogu iado. Icare boecodure, dykeje icare ure tubarogu pemegado. Ure kaidaga airogu bu tuguda. Ure aiki bu okeaji.Akore:  Ire pabarogu iado (Jorydywakare aredyie ema duji).Icare ure tuwy apo nowy tubarogu keje. Dytabore icare ure boepa aredyie ema duji. Dytabore icare nowy aredy jamedy jordiware imedyie ema duji. Nono eerdiware pui puibagi. Nonore icare emaragodyre boeco jameduji pui.Dytabore icare kuiarure.Icare ure kuiarudo.31.Icare kuri buture.Boekare! Bure.Akore:  Atudo iturato, itura tadare amugumode. Akiarigodymode ituraji dykeje amode aetoubo, atudo ipogurutoruto, atudo iwaraguruto.Akore:  Kurodureboe jire akogwagere.Akore:  Raru aka jire akogwagere.Akore:  Tuguje jire akogwagere.Akore:  Ki, oinore akiere. Ki, oinore akagarure.Icare uture toro iturato.31. Depois ela deu a luz. 32.Icare nowy aredy kuiarure pugeje. Icare kuiributure.Aiwore. A! Bure.Akore:  Atudo iturato. Pobodori jire akogwagere. Otoe jire akogwagere. Pagaji, oturo, jire akogwagere, mici jire akogwagere, Makaorewy jire akogwagere, pogodawy jire akogwagere. Ak— jire akogwagere, apeo jire akogwagere. Oce jire akogwagere.Akore:  Kado aka jire akogwagere.Akore:  Jugo nure aki. Jugo, oinore akiere. Jugo, oinore akagarure.Icare uture toro iturato.33.Icare kujarure pugeje. Icare kuributure pugeje.Aiwore ji ty... A! Bure pugeje.Akore:  A! Atudo! Atudo iturato!Akore:  Pobodori jire akogwagere. Akore:  Mici jire akogwagere.Akore:  Makaorewy jire akogwagere. Akore:  Aigujo jire akogwagere.Akore:  Tadari jire akogwagere.Akore:  Jirireboe jire akogwagere.Akore:  Pogodawy jire akogwagere.Akore - Otoe jire akogwagere.Akore:  Juinure aki. Jui, oinore akiere. Jui, oinore akagarure(O pai) observou: era peludo também.34. Icare kuiarure pugeje. Icare kuributure.Aiwore ji. A! Bure pugeje.Akore:  Atudo. Atudo kiaorewyto. Atudo ipogurutoruto. Atudo bokuto.Akore:  Kumodoge eire akogwagere.Akore:  Kogure eire akogwagere.Akore:  Aokurewyge eire akogwagere.Akore:  Bukenure aki. Buke, oinore akiere. Buke, oinore akagarure.Akore:  Pana Bakororo, oinore akiere, oinore akagarure.(O pai) observou-o . Era peludo também.35.Icare kuiarure pugeje. Icare kuributure.Aiwore ji: Bure.Akore:  Atudo! Atudo iturato. Atudo bokuto.Akore:  Kumodoge eire akogagere.Akore:  Kogure eire akogwagere.Akore:  Micege eire akogwahere.Akore:  Apogonure aki. Apogo, oinore akiere. Apogo, oinore akagarure.(O pai) observou-o: Era peludo.36. Icare kuiarure pugeje. Kuributure.Aiwore ji, bure pugeje, mare bu pegare. Bu rakare. Bu kigadure, bu core, bu rakare.Akore:  Atudo iturato. Raru aka jire akogwagere. Kurodureboe jire akogwagere.Akore:  Iwenure aki. Iwe, oinore akiere. Iwe, oinore akagarure.37. Icare kuributure.Aiwore ji, bure pugeje.Akore:  Atudo iturato. Kurodureboe jire akogwagere. Bokwado jire akogwagere.Akore:  Raru jire akogwagere; mecegerogu jire akogwagere.Akore:  Jukonure aki; Painure aki, Juko, oinore akiere. Pai, oinore akiere..37. Ela deu á luz.Ele observou-o: era peludo também.38. Icare kuiarure pugeje. Icare kuributure.Aiwore ji, bure pugeje. Mare bure mido ty je. Bu kurikare.Akore:  Atudo iturato. Kurodureboe jire akogwagere.Akore:  Kumodoge eire akogwagere.Akore:  Ak— jire akogwagere.Akore:- Okwarunure aki. Okwaru, oinore akiere. Okwaru, oinore akagarure.39.Icare kuiarure pugeje. Icare kuributure. Aiwore ji, bure. Mare bu rogure mido mido ty je.Akore:  Atudo!. Atudo iturato. Akore:  Kurodureboe jire akogwagere. Kumodoge eire akogwagere.Akore:  Moto tadare amedure. Moto tadare anudure.Akore:  Bokodori nure aki.Bokodori, oinore akiere. Bokodori, oinore akagarure.40.Icare kuiarure pugeje. Kuirbuture.Aiwore ji A! Emagare. Ewure.Akore:  Tadydo! Tadydo bokuto. Tadydo ipogurutoruto.Akore:  Kumodoge eire tagogwagere.Akore:  Micege eire tagogwagere.Akore: Enokuridoge, oinore tagiere. Enokuridoge, oinore tagagarure.Ele observou: eram muitos. Eram peludos.41.Icare kuiarure pugeje. Icare kuributure. Aiwore ji. A! Nowy icare okware bure, porore kororogodyre.Akore:  Atudo iturato. Boekwa jire aemrure ake bogai. Aemarure kumodoge ewogai. Nowyge eire akogwagere.Akore:  Reanure aki rea, oinore akiere. Rea, oinore akagarure.42.Icare kuiarure pugeje. Icare kuributure.Aiwore ji: Nowy core. Core, bu rogure mido mido ty je.Akore:  Atudo iturato. Kurodureboe jire akogwagere. Kumodoge eire akogwagere.Akore:  Moto tadare anudure, moto tore aiarire.Akore:  Bokodori Corewy nure aki. Bokodori Corewy, oinore akiere, oinore akagarure..43. Icare kuiarure pugeje. Icare kuributure.Aiwore ji, bure.Akore:  Atudo poboto. Roko jire akogwagere. Araru jire akogwagere.Akore:  Jekujagurewy jire akogwagere.Akore:  Orari jire akogwagere.Akore:  Pobu jire akogwagere.Akore : - Poru jire akogwagere.Akore:  Okoge, jire akogwagere.Akore:  Barubadu jire akogwagere.Akore:  Ipienure aki. Ipie, oinore akiere. Ipie, oinore akagarure.Observou-o, era peludo.44. Icare kuiarure pugeje. Kuributure.Aiwore ji, bure. Akore:  Atudo iturato.Akore:  Kurodureboe jire akogwagere. Apeo jire kogwagere.Akore:  Moto tore aiari jeture, moto tadare anudure, paga okwai.Akore:  Apunure aki. Apu, oinore akiere. Apu, oinore akagarure.Ele observou-o, era peludo.45.Icare kuiarure pugeje. Kuributure.Aiwore ji, bure. Akore:  Atudo iturato. Apeo jire akogwagere. Apeá jire akogwagere.Akore:  Aká jire akogwagere.Akore:  I poro tadare amedure.Akore:  Jerigi poro tadare amedure, anudure.Akore: Mea, oinore akiere. Mea, oinore akagarureObservou-o: era peludo.46. Icare kuiarure pugeje. Icare kuributure.Aiwore ji, bure.Akore:  Atudo iturato. Kurodureboe jire akogwagere Raru aka jire akogwagere. Akore:  Boeco jire amerure. Meri jire anudure. I poro tada, jerigi poro tadare amedure.Akore:  Bakurenure aki. Bakure, oinore akiere. Bakure, oinore akagarure. Observou-o. Era peludo.47.Icare.kuiarure pugeje. Kuirbuture.Aiwore ji, bure. Akore:  Atudo iturato. Akore:  Boekwa jire aemarure akerogu bogai, ake boebuturogu bogai. Boebutu jire akogwagere. Boebutu rogure ake rema. Boebutu kururogu jire akogwagere.Akore:  Kurugonure aki. Kurugo, oinore akiere. Kurugo, oinore akagarure.Observou-o: era peludo.48.Icare kuributure pugeje. Kuributure.Aiwore ji, bure pugeje.Akore:  A! Atudo boeto. Ak— jire akogwagere.Akore:  Ciocio jire akogwagere.Akore:  Kuo jire akogwagere. Akore: Boetorurogu tadare anudure.Akore:  Amonure aki. Amo oinore akiere, oinore akagarure.Observou-o: era peludo também.49. Icare kuiarure pugeje. Icare kuributure.Aiwore ji: A! Ewure. Emagare.Akore: A! Tadydo ituratoAkopre: - Apoe ewogaire taemarure. Apoe eire tagogwagere.Akore:  Moriboe, oinore tagiere. Moriboe, oinore tagagarure.36 50. Icare kuiarure pugeje. Kuributure. Aiwore ji. A! Bure.Akore:  Atudo itoguruto.Akore:  Kurodureboe jire kogwagere. Rie jire akogwagere.Akore:  Ocebaka jire akogwagere.Akore:  Itoguru tadare anudure Akore:  Rienure aki. Rie, oinore akiere. Rie, oinore akagarure.Observou-o: Era peludo.(Desenho 15)51.Icare kuiarure pugeje. Kuributure.Aiwore ji. Bure.Akore: Atudo ipoguru toruto. Awaraji amerure.Akore:- Kurodureboe jire akogwagere. Kiege barege eire akogwagere.Akore:  Okwanure aki. Okwa, oinore akiere. Okwa, oinore akagarure.Observou-o: Era peludo.52.Icare kuiarure pugeje. Icare kuributure.Aiwore ji. Bure.Akore:  A! Atudo itoguruto Atudo ipogurutoruto.Akore:  Kurodureboe jire akogwagere.Akore:  Rucobo jire akogwagere.Akore:  Moto tada anudure. Okwaru jar’ tadare anudu-ure.Akore:  Ierarainure aki. Ierarai, oinore akiere. Ierarai, oinore akagarure.Observou-o: era peludo.53. Icare kuiarure pugeje. Icare kuributure.Aiwore ji. A! Nowy bure pugeje.Akore:  Atudo ipogurutoruto. Atudo kiaorewyto.Akore:  Amo jire akogwagere.Akore:  Kurugoe eire akogwagere.Akore:  Baigigo (Vrd. de rato silvestre) jire akogwagere.Akore: Aimearewy, oinore akiere. Aimearewy, oinore akagarure.Observou-o: Ah! Esse era peludo também.54. Icare kuiarure pugeje. Kuributure.Iwore ji, bure.Akore:  Atudo ipogurutoruto. Atudo itoguruto.Akore:  Kiwarewyge eire akogwagere. Akore:  Amoe eire akogwagere.Akore:  Kodokododoge eire akogwagere.Akore:  Barakaia37nure aki. Barakaia, oinore akiere. Barakaia, oinore akagarure.Observou-o: era peludo.55. Kuiaruiare pueje. Kuributure.Aiwoe ji. A! BureAkore:  A! Atudo ipogurutoruto. Atudo Kiaorewyto.Akore:  Kiwarewy jire akogwagere. Amo jire akogwagere. Kurugoe eire akogwagere. Kodokododoge eire akogwagere. Curude eire akogwagere.Akore:  Ieragadu, oinore akiere. Ieragadu, oinore akagarure.Observou-o: Ah! Era peludo.56. Icare kuiarure pugeje. Icare kuributure.Aiwore ei: A! Ewure pugeje.Akore:  A! Tadydo Boegigudu kae, boejipa kae. Raru aka jire tagogwagere. Moto tada tanudure, moto tore taiarire.Akore:  Kodokododoge, oinore tagiere. Kodokododoge, oinore tagagarure.57. Icare kuiarure pugeje. Icare kuributure.Aiwore ei: A! Ewure pugeje. Mare nowyge etore.Akore:  Tadydo boeto. Kurodureboe jire tagogwagere. Raru jire tagogwagere. Akore:  Jerigi poro tadare tanudure. I poro tadare tanudure.Akore: Kiwarewygenure tagi. Kiwarewyge, oinore tagiere, kiwarewyge, inore tagagarure.58. Icare kuiarure pugeje. Kuributure.Aiwore ji: Bure pugeje. Core.Akore:  Atudo iturato. Kurodureboe jire tagogwagere. Akore:  Meiawoe eire akogwagere.Akore:  Meiao borirewyge eire akogwagere.Akore:- Ipocerewy nure aki. Ipocerewy, oinore akiere. Ipocerewy, oinore akagarure.59. Icare kuiarure pugeje. Icare kuributure.Aiwore ji: Awy bure jamedu.Akore:  Atudo iturato.Akore:  Meadoge eire akogwagere. Akore:  Apoe eire akogwagere.Akore:  Meridabonure aki. Meridabo, oinore akiere. Meridabo, oinore akaarure.Observou-o: também este era peludo.60. Icare kuiarure pugeje. Kuributure.Aiwore ji: Awy bure.Akore:  Atudo iturato, atudo iturato. Kurodureboe jire akogwagere.Akore:  Meadoge eire akogwagere. Kue eire akogwagere. Riwode eire akogwagere. Akore: Merirugonure aki. Merirugo, oinore akagarure.Obsrevou-o: Este era peludo.61. Icare kuributure pugeje.Aiwore ji: Awy bure.Akore:  Atudo poboto. Paga p— jire amerure. Tubore eire akogwagere. Jekujagurewy jire akogwagere. Reko jire akogwagere.Akore:  Bokwari nure aki. Bokwari, oinore akiere. Bokwari, oinore akagarure.61. Deu ˆ luz de novo.Observou-o: este era peludo.62. Icare kuiarure pugeje. Kuributure.Aiwore ji: Awy bure pugeje.Akore:  Atudo pagato. Paga jire amerure tubore ewogai. Paga jire aemarure jekujagurewy bogai.Akore:  Moto tadare anudure.Akore:  Jomonure aki. Jomo, oinore akiere, oinore akagarure.Observou-o: Este também era peludo.63. Icare kuiarure pugeje. Kuributure.Aiwore ji: Awy bure.Akore:  Atudo iturato. Aemarudo boejipaji. Aemarudo boe okwaji, mea bogai. Meadoge eire akogwagere. Readoge eire akogwagere. Apoe eire ekogwagere.Akore:  Aipoburewy nure aki. Aipoburewy, oinore akiere. Aipoburewy oinore akagarure.Observou-o: Este era peludo.64. Icare kuiarure pugeje. Icare kuributure.Aiwore ji: Awy bure.Akore:  Atudo iturato, atudo iturato. Itura tadare amugure. Jugo jire akogwagere, pobogo jire akogwagere, jui jire akogagere.Akore:  Aigonure aki. Aigo, oinore akiere. Aigo, oinore akagarure.Observou-o: este era peludo.65. Icare kuiarure pugeje. Icare kuributure.Aiwore ji: Bure.Akore:  Atudo iturato, atudo iturato.Akore:  Ki jire kogwagere, buke jire akogwagere.Akore: Adugonure aki.Adugo, oinore akiere. Adugo, oinore akagarure.Observou-o: era peludo.66. Icare kuiarure pugeje. Kuributure.Aiwore ji: Bure.Akore:  Atudo iturato. Atudo poboto.Akore:  Kiworo jire akogagere, raru jire akogwagere.Akore:  Pobo tadare anudure, iare anudure boeki keje, iare anudure pobo tada.Akore : - Okiwanure aki. Okiwa, oinore akiera. Okiwa, oinore akagarure.41Observou-o: Era peludo.67. Icare kuiarure pugeje. Icare kuributure.Aiwore: Nowy icare bu bokware. Okware bure. Ierare bure, Bure bure. Bureko uporu bure. Utori bure. Pogodao bure. Aore agare. Jewia bure, joku bure.Icare ure utudo.Akore:  Atudo. Woere amugure.Mano Kurirewy nure aki. Mano Kurirewy, oinore akiere. Mano Kurirewy oinore akagarure (Ar. Ceb.).68. Icare kuiarure pugeje. Icare kuributure. 	Aiwore ji: Ure nono tumeduiare pugeje.Akore:  Atudo. Woere amugure woe. Tadugonure aki. Tadugo, oinore akiere. Tadugo, oinore akagarure.(Iwagudu Ceb. Etumana). dyrako69. Icare Kuiarure pugeje. Kuributure.Aiwore ji. Ure nono tumeduiare.Akore:  Woere amugure woe.Aroia Kurirewy nure aki (Iwagudu Ceb. Tadugo uwie).70. Icare kuiarure pugeje. Kuributure.Aiwore ji: Ure tumeduia reore pugeje.Akore:  Atudo. Woere amugure woe.Koge Ebowu, oinore akiere (Iwagudu Cob.).71. Icare kuiarure pugeje. Kuributure.Aiwore ji: Ure tumeduiare pugeje.Akore:  Atudo. Woere amugure. Butoregadu (Iw. Cob.)nure aki. Butoregadu, oinore akiere. Butoregadu, oinore akagarure.72.Icare kuiarure pugeja. Kuributure.Aiwore ji: ure nono tumedage ereore. Akore: Atudo. Woere amugure woe. Kaborewy (Ar. Cob.)nure aki. Kaborewy,, oinore akiere. Kaborewy, oinore akagarure.73. Icare kuiarure pugeje. Kuributure.Aiwore ji: Ure nono tumedage ereore.Akore:  Atudo. Woere amugure.Birimodonure aki (Ar. Cob.). 74. Icare kuiarure pugeje. Icare kuributure.Aiwore ji. Akore:  Atudo. Woere amugure.Akaruio Boroge (Ap. Ceb.)nure aki. Akaruio Boroge, oinore akiere. Akaruio Boroge, oinore akagarure. 75. Icare kuiarure pugeje. Kuributure.Aiwore ji: ure tumedage ereore.Akore:  Atudo. Woere amugure woe. Meregege (Ap. Cob.) oinore akiere, oinore akagarure.76. Icare kuiarure pugeje. Icare kuributure.Aiwore ji: ure tumedage ereore.Akore:  Atudo. Woere amugure.Kuruguga (Ap. Cob.)nure aki. Kuruguga, oinore akiere. Kuruguga, oinore akagarure.77. Icare kuiarure pugeje. Kuributure.Aiwore ji: Ure tumedage ereore.Akore:  Atudo. Woere amugure.Meriri Baru (Paiwedu)nure aki. Oinore akagarure.78. Icare kuiarure pugeje. Kuributure. Aiwore ji. Akore: Atudo. Woere amugure woe. Jerigi Otojiwy (O Ceraedu, Boro Ceraedu)nure aki. Jerigi Otojiwu, oinore akiere, oinore akagarure..79. Icare kuiarure pugeje. Kuributure. Aiwore ji: Ure tumedage ereore. Akore:  Atudo. Woere amugure woe.Bokarebo (Bak. Ec. uwie)nure aki. Bokarebo, oinore akiere, oinore akagarure.80. Icare kuributure pugeje. Kuributure.Aiwore ji: Ure tumedage ereore.Akore:  Atudo. Woere amugure woe.Akaruio Bokodori (Bak. Ec. Cob.), oinore akiere, oinore akagarure.81. Icare kuiarure pugeje. Icare kuributure.Aiwore ji: Ure tumedage ereore.Akore:  Atudo. Woere amugure woe. Badojeba Magurere (Kaigu: Bok.Ec. Cob),oinore akiere, oinore akagarure.82. Icare kuiarure pugeja. Icare kuributure.Aiwore ji: Ure tumedage ereore.Akore:  Atudo. Woere amugure. Imorio (Bok Ec. Cob umana), oinore akagarure.83. Icare kuiarure pugeje. Kuributure.Aiwore ji: Ure tumedage ereore.Akore:  Atudo. Wpoere amugure woe. Bokodoribaru (Bok. Ec. Cob. uwie)nure aki. Bokodoribaru, oinore akiere, oinore akagarure.84. Icare kuiarure pugeje. Kuributure.Aiwore ji: Ure tumedage ereore.Akore: Atudo. Woere amugure.Poruiepa (Bok. Ec. Boiad.)nure aki. Poruiepa, oinore akiere, oinore akagarure.85.Icare kuiarure pugeje. Kuributure.Aiwore ji. Akore: Atudo. Woere amugure.Barogo Bororo (Bak. Ec. Boiad. Uwie), oinore akiere, oinore akagarure.86. Icare kuiarure pugeje. Kuributure.Aiwore ji: Ure tumedage ereore.Akore:  Atudo. Woere amugure.Barameri (Bok Ec. Boiad. Etuwie), oinore akiere, oinore akagarure.87. Icare kuiarure pugeje. Kuributure.Aiwore ji: Ure tumedage ereore.Akore:  Atudo. Woere amugure woe.Arogiarewy (Bok Ec. Boeupo kejewu),oinore akiere, oinoire akagarure.88. Icare kuiarure pugeje. Kuributure.Aiwore ji: Ure nono tumedagere.Akore:  Atudo. Woere amugure.Inokuri (Bok. Ec. Ceb)nure aki. Inokuri, oinore akiere, oinore akagarure.89. Icare kuiarure pugeje. Kuributure. Aiwore ji: Ure nono tumedagere.Akore:  Atudo. Woere amugure woe.Torobaru (Kiedy Cob.), oinore akiere, oinore akagarure.90. Icare kuiarure pugeje. Icare kuributure.Aiwore ji: - Ure nono tumedagere. Akore:  Atudo. Woere amugure woe. Kudoro (Kiedy Boiad.), oinore akiere, oinore akagarure.91. Icare kuiarure pugeje. Kuributure.Aiwore ji: Ure nono tumedagere. Akore:  Atudo. Woere amugure woe.Uwaborewy (Bad. Cob.), oinore akiere, oinore akagarure. 92. Icare kuributure pugeje.Aiwore ji: - Ure tumedage ereore.Akore; Atudo. Woere amugure woe.Oca Kudurewy  (Ecerae), oinore akiere, oinore akagarure.93. Icare kuiarre pugeje. Kuributure.Aiwore ji: Ure nono tumedagere.Akore:  Atudo. Woere amugure woe.Bakorokudu (Bad. Boiad. ), oinore akiere, oinore akagarure.94. Icare kuiarre pugeje. Kuributure.Aiwore ji: Ure nono tumedagere.Akore:  Atudo. Woere amugure woe.Arua (Bad. Ceb), oinore akiere, oinore akagarure.95. Icare kuiarure pugeje. Kuributure.Aowore ji: Ure tumedage ereore.Akore:  Atudo. Woere amugure woe.Ikuira (Bad. Ceb. Etuwie), oinore akiere, oinore akagarure.96.Du kodire, Meriri Poro koiare ure Boe eiegi. Meriri Poro koiare ure Boe eie bu Boe ewygeje. Ure barege eie bu barege ewygeje.97. Jerigi Otojiwy jire Boere ciegi.Jerigi Otogiwy ocagodyre, akore:  Ps ps ps ps! Boe ewogai. Mare Boe enojagodykare.Kiarigodyre tuÉ Kiarigodyre Boe ewogai98. Barogwa kododure, ocagodyre pugeje. Biapagare. Boe enojagodykare.Barogwa kododure pugeje, ocagodyre pugeje, biapagare, Boe enojagodykare.Barogwa kododure pugeje, ocagodyre pugeje, biapagare, Boe enojagodykare.99. Nonore icare akore:  O! Boe enoiogwari kuri rabora woe! Boe eno bokudururu kurirabora woe! O! Kaiba Boe ekodure? ÔM!ÉIcare barogwa kododure, ocagodyre pugeje. Biapagare. Okeare pugeje, akore: ÔM!.. Wo!.. Arodu kaire? Oinore Jerigi Otojiwy akore.Icare barogwa kododure, ocagodyre pugeje, biapagare.. O! Boe enojagodykare.100. Icare barogwa kododure pugeje, icare ocagodyre pugeje.A! Dykeje icare Boe enojagodyre. Boe egore: gi gi gi gigi gigi! Ba okwa jameduji.Dykeje ure tuiebu ta! tuwai piji, ure tuiemaedo ty... Boe bokware. Jordukare cewy ocare ino boeji.101. Icare jekarere, mearudure Boe enojaji, kodi icare jekarere.Oinore rore! Kodo wojeÉ tuiegare tabo. Aiwore. Ure tuiemaedo tuiegare tabo. Icare ure Boe enojago, kodire icare jekarere.102. Icare barogwa kododure pugeje, ocagodyre pugeje.Há! Há! Boe enojagodyre pugeje gi gi gigi gigi!Ca! Barogwa kododure pugeje. A! Boe enojagodyre pugeje; gi gi gigi gigi! Ba okwa jameduji.102. Na manhã seguinte, assobiou de novo.103. Ure tuiebu ta! ... Ure tuiemaedo, jordukare boeji.Ure turemo tuwaito pugeje. Jekarere pudui!Icare barogwa kododure pugeje.Ocagodyre pugeje. A! Boe enojagodyre pugeje: gigi gigi!.Ure tuiebu ta!É Ure tuiemaedo: Boe bokware. O! Boekare. Boe bokware.104. Barogwa kododure pugeje, ocagodyre pugeje. Boe enojagodyre pugeje: gigi gigi!Ure tuiebu ta! Ure tuiemaedo. Há! Há! Icare jordure baiji. Oinore bai gigadure ba okwaji!A! Ure tugeragu jorubea paruji, kodo tabo ba oiado. Ure kodo baado, ure tumugudo keje, ure joru mugudo tuiogorai, tuwo towarudo.105. Icare barogwa kododure pugeje, ocagodyre pugeje.Boe enojagodyre. Ure tuiebu. Há! Há! Oinore bai gigadure ba okwaji!Ure tugeragu joru ji ta!, ure tugeragu tugudawy kodoji, kodo tabo ba oiada; ure nowy kodo bu, ure nowy jorugo, upagare Boe etaregodymode du bogai. Boe bokware. 106. Boecodure. Barogwa kododure pugeje. Ocagodyre Boe ewogai pugeje. A! Boe enojagodyre gigi gigi gigi! Ure tuiebu, oinore bai gigadure ba okwaji!Ure tugeragu tugudawy kododji, ure tugeragu joru ji, ure baado ba oiadoda.107. Dykeje icare ia imedy aregodyre.Akore:  Akaregodyre?Akore:  U! Itaregody!Akore:  Bokarebo (Bak. Ec.Etuwie) imire iroino. Bokarebo, imire irtaregodyre.Akore:  U! Akowarudo.Akore:  Amugudo, amugudo, amugudo!Cumprimentou-o: - Você chegou!108. Icare boecodure pugeje. Barogwa kododure. Ocagodyre pugeje. A! Boe enojagodyre pugeje gigi gigi! Ba okwa jameduji.Ure tugeragu tugudawy kodoji, joru ji, kodo tabo ba oiado. Ure bado ty ba oiadoda..Cewy aregodyrewy aregodyre, akore: Itaregody!Akore: A! Akaregodyre? Amugudo.Dykeje icare ia imedy aregodyre pugeje, akore:  Itaregody! Iwo itawarudore iroino.Akore: U! Akowarudo, akowarudo, akowarudo. Amugudo, amugudo, amugudo.Ure tumugudo tu!.. Akore:  Akaruio Bokodori (Bak. Ec.) imire iroino, Akaruio Bokodori imire itaregodyre.Respondeu: -Ah! Você chegou? Tome assento.109. Boecodure pugeje. Barogwa kododure. Ocagodyre pugeje. A! Boe enojagodyre gigi gigi gigi! Ba okwaji.Ure tuiebu tugudawy kodo tabo, joru tabo. Mugure ty... dykeje icare ia imedy aregodyre pugeje.Akore:  Itaregodyre. Iwo itowarudore iroino.Akore:  Magurere (Bok. Ec. Cob) imire iroino. Magurere imire itaregodyre. Jerigi Otogiwy akore:  ÔM Ôm Ôm! Ema rugadu, ema rugadu, ema rugadu!110. Icare boecodure pugeje. Barogwa kododure, ocagodyre pugeje.Boe enojagodyre gigi gigi gigi! Ure tuiebu, aiwore: oinore bai gigadure ba okwa ji!Ure tugeragu tugudawy kodo ji, ure tugeragu joru ji, ure bu ba oiadoda. Ure jorugo tu, dykeje icare ia imedy aregodyre, akore:  Itaregody, iwo itowarudore iroino.Akore:  Imorio (Bok. Ec. Cob.) imire iroino. Imorio imire itaregodyre.111.Boecodure pugeje, barogwa kododure, ocagodyrepugeje.Boe enojagodyre: gigi gigi gigi! Ure tuiebu. Oinore bai gigadure ba okwa ji!Ure tugeragu tugudawy kodoji, ure tugeragu joru ji ty... Mugure ty je, dykejere icare ia imedy aregodyre. Akore:  Itaregodyre. Iwo itowarudore iroino.Akore:  Bokodoribaru (Bok Ec. Cob) imire iroino. Bokodoribaru imire itaregodyre..112. Icare boecodure pugeje, barogwa kododure, ocagodyre pugeje.Ure tuiebu: Oinore bai gigadure ba okwa ji!Dykeje ia imedy aregodyre, akore:  Itaregody. Iwo itowarudore iroino.Akore: Poruiepa (Bok Ec. Boiad.) imire iroino. Poruiepa imire itaregodyre.113.Boecodure pugeje, Barogwa kododure, ocagodyre pugeje.A! Boe enojagodyre pugeje: gigi gigi gigi!Ure tuiebu ta! Ure tugeragu tugudawy kodoji, joru ji, ure baado. Ure jorugo, icare ia imedy aregodyre.Akore: Itaregody. Iwo itowarudore iroino.114. Boecodure pugeje, barogwa kododure, ocagodyre. Boe enojagodyre: gigi gigi gigi! Kodo kuri. Ure tuiebu. Aiwore: A! Oinore bai gigadure ba kwaji!Ure tugeragu tugudawy kodoji, ure tugeragu joru ji, ure tugudawy kodo baado, ure jorugo tu.. Mugure ty...je, dykeje icare ia imedy aregodyre.Akore:  Itaregody! Iwo itowarudore iroino.Akore:  Baramere (Bok. Ec. upo kejewu) imire iroino. Baramere imire itaregodyre.115. Boecodure pugeje, barogwa kododure, ocagodyre pugeje. Boe enojagodyre: gigi gigi gigi! Ure tuiebu. A! Oinore bai gigadure ba okwaji! Wo!..Ure tugeregu tugudawy kodoji, joru ji, ure tugudawy kodo baado, ure jorugo.Dykeje icare ia imedy aregodyre, akore:  Itaregody! Iwo itowarudore iroino.Akore: Aromerere (Bok. Ec. Ceb.) imire itaregodyre. Aromerere imire itaregodyre.116. Icare boecodure pugeje, barogwa kododure. Ocagodyre, ure tuiebu. A! Oinore bai gigadure ba okwaji!Icare ure tugeragu tugudawy kodoji. Ure tugeragu joru ji. Ure baado, ure jorugo. Dukeje icare ia imedy aregodyre, akore:  Itaregody. Iwo itowarudore iroino.Akore:  Inokuri (Bok. Ec. Ceb.) imire iroino. Inokuri imire itaregodyre iroino117. Icare boecodure, barogwa kododure, ocagodyre.Boe enojagodyre: gigi gigi!Ure tuiebu: Oinore bai gigadure ba okwaji!.Ure tugeragu tugudawy kodoji, ure tugeragu joru ji, ure baado tuÉ ba oiadoda. Ure jorugo tu..Dykeje icare ia imedy aregodyre. Akore: Itaregody. Iwo itowarudore iroino.Akore:  Torobaru (Kie Kuj.) imire iroino, imire itaregodyre.118. Boecodure pugeje,barogwa kododure, ocagodyre. Boe enojagodyre: gigi gigi gigi! Ure tuiebu: oinore bai gigadure!Ure tugeragu tugudawy kodoji, ure tugeragu joru ji ta! Kodo tabo ba oiado. Ure tugudawy kodo baado. Ure jorugo.Icare ia imedy aregodyre, akore:  Itaregody. Iwo itowarudore iroino.Akore:  Kudoro (Kiedy Boiad.) imire iroino. Kudoro imire itaregodyre.119. Boecodure pugeje, barogwa kododure; ocagodyre. Boe egore: gigi gigi gigi!Ure tuiebu ta! Aiwore ty... Oinore bai gigadure ba okwaji! Wo!Ure tugeragu tugudawy kodoji, joru ji ta! Kodo tabo ba oiado.Dykeje icare ia imedy aregodyre. Akore:  Itaregody! Iwo itowarudore iroino.Akore:  Ki Bakororo (Kiedy Ceb.) imire iroino. Ki Bakororo imire itaregodyre.120. Boecodure, barogwa kododure; ocagodyre. Boe enojagodyre.Ure tuiebu, aiwore: Oinore bai gigadure ba okwaji!Ure tugeragu tugudawy kodoji, ure tugeragu joru ji, kodo tabo ba oiado. Ure tugudawy kodo bu ty...Ure jorugo ty...Dykeje icare ia imedy aregodyre. Akore:  Itaregody! Iwo itowarudore iroino.Akore:  Uwaborewy (Bad. Cob) imire iroino. Uwaborewy imire itaregodyre.121. Boecodure pugeje, barogwa kododure; ocagodyre pugeje. Boe enojagodyre gigi gigi gigi! Ba okwaji.Ure tuiebu. Aiwore ty... Oinore bai gigadure ba okwaji!Ure tugeragu tugudawy kodoji, ure tugeragu joru ji, kodo tabo ba oiado. Ure bado. Ure jorugo. Dykeje icare ia imedy aregodyre, akore:  Itaregody! Iwo itowarudore iroino.Akore:  Oca Kudurewy (Bad. Cob) imire iroino. Oca Kudurewy imire itaregodyre.122. Boecodure pugeje, barogwa kododure; ocagodyre. Boe enojagodyre: - gigi gigi gigi!Ure tuiebu, aiwore: Oinore bai gigadure ba okwaji!Ure tugeragu tugudawy kodoji, ure tugeragu joru ji, kodo tabo ba oiado. Ure bado, ure jorugo. Dykeje icare ia imedy aregodyre, akore:  Itaregody! Iwo itowarudore iroino.Akore:  Arua (Bad. Ceb.) imire iroino. Arua imire itaregodyre.123.Boecodure pugeje, barogwa kododure; ocagodyre. Boe enojagodyre gigi gigi gigi!Ure tuiebu ta! Aiwore: Oinore bai gigadure ba okwaji.Ure tugeragu tugudawo kodoji, joru ji tu! Ure tugudawy kodo bado, ure jorugo ty...Dykeje ia imedy aregodyre, akore:  Itaregody! Iwo itowarudore iroino.Akore: Bakorokudu (Bad. Boiad.) imire iroino. Bakorokudu imire itaregodyre.124. Boecodure, barogwa kododure; ocagodyre. Boe enojagodyre: - gigi gigi gigi! Ba okwaji.Ure tuiebu, aiwore ty... Oinore bai gigadure ba okwaji!Ure tugeragu tugudawy kodoji ta! Ure tugerago joru ji ty... Kodo tabo ba oiado. Ure bado. Ure jorugo. Dykeje icare ia imedy aregodyre.Akore - Ikuira (Bad. Ceb.) imire itaregodyre. Ikuira imire iroino.125. Boecodure, barogwa kododure; ocagodyre. Boe enojagodyre: - gigi gigi gigi!Ure tuiebu, aiwore tuÉ Oinore bai gigadure ba okwaji!Ure tugeragu tugudawy kodoji ta! Ure tugeragu joru ji ta! Kodo tabo ba oiado. Ure tugudawy kodo baado. Ure jorugo tu.Dykeje icare ia imedy aregodyre, akore: Itaregody! Iwo itowarudore iroino.Akore:  Mano Kurirewy (Ar. Ceb) imire iroino. Mano Kurirewy imire itaregodyre.126. Icare boecodure, barogwa kododure; ocagodyre. Boe enojagodyre: - gigi gigi gigi!Ure tuiebu ta! Aiwore: Oinore bai gigadure ba okwaji!Ure tugeragu tugudawy kodoji, ure tugeragu joriji ta! Kodo tabo, ure bu ba oiadoda, ure jorugo ty... Dykeje icare ia imedy aregodyre, akore:  Itaregody! Iwo itowarudore iroino.Akore:  Tadugo (Iw. Ceb.) oinore ikiere. Tadugo, oinore itagarure. Tadugo imire itaregodyre.127. Boecodure, barogwa kododure; ocagodyre pugeje. Boe enojagodyre: - gigi gigi gigi!Ure tuiebu, aiwore: Oinore bai gigadure ba okwaji!Ure tugeragu tugudawy kododji ty... Ure tugeragu joru ji ty... Kodo tabo ba oiado. Ure bado ty... Ure jorugo ty...Dykeje icare ia imedy aregodyre, akore: Itaregody! Iwo itowarudore iroino.Akore:  Aroia Kurirewy (Iw. Boiad.) oinore ikiere, oinore itagarure. Aroia Kurirewy imire itaregodyre.128. Boecodure pugeje, barogwa kododure; ocagodyre. Boe enojagodyre: - gigi gigi gigi!Ure tuiebu ta! Aiwore: Oinore bai gigadure ba okwa ji!Ure tugeragu tugudawy kodoji ta!, joru ji ta! Kodo tabo, ure baado ba oiadoda, ure jorugo ty...Dykeje icare ia imedy aregodyre, akore:  Itaregody! Iwo itowarudore iroino.Akore:  Koge Ebowy (Iw. Cob.) imire iroino.129. Boecodure, barogwa kododure; ocagodyre. Boe enojagodyre: - gigi gigi gigi!Ure tuiebu, aiwore: Oinore bai gigadure ba okwaji!Ure tugeragu tugudawy kododji ty... Ure tugeragu joru ji ty... Ure tugudawy kodo bado ty... Ure jorugo ty... Dykeje icare ia imedy aregodyre, akore: Itaregody! Iwo itowarudore iroino.Akore:  Butoregadu (Iw. Cob.) imire iroino. Butoregadu imire itaregodyre.130. Boecodure, barogwa kododure; ocagodyre. Boe enojagodyre gigi gigi gigi! Ba okwaji.Ure tuiebu ta! Oinore bai gigadure ba okwaji!Ure tugeragu tugudawy kodoji ta! Ure tugeragu joru ji ta! Kodo tabo ba oiado. Ure jorugo tu.. Dykeje icare ia imedy aregodyre.Akore: Kaborewy (Ar. Cob.) imire iroino. Kaborewy imire itaregodyre.131. Boecodure, barogwa kododure; ocagodyre. Boe enojagodyre gigi gigi gigi! Ba okwaji.Ure tuiebu ta! Aiwore: Oinore bai gigadure ba okwaji!Ure tugeragu tugudawy kodo roguji, joru ji ta! Kodo tabo ba oiado, ure tugudawy kodo bado ty... Ure jorugo ty... Dykeje icare ia imedy aregodyre, akore: Itaregody! Iwo itowarudore iroino.Akore:  Birimodo (Ar. Cob.) imire iroino. Birimodo imire itaregodyre.132.Boecodure, barogwa kododure; ocagodyre pugeje. Boe enojagodyre: - gigi gigi gigi! Ba okwaji.Ure tuiebu ta! Aiwore: Oinore bai gigadure ba okwaji!Ure tugeragu tugudawy kodoji ta! Ure tugeragu joru ji ta! Ure tugudawy kodo bado ty... Ure jorugo ty... Dykeje icare ia imedy aregodyre, akore: Itaregody! Iwo itowarudore iroino.Akore:  Akaruio Boroge (Ap. Ceb) imire iroino. Akaruio Boroge imire itaregodyre.133. Boecodure, barogwa kododure; ocagodyre. Boe enojagodyre: - gigi gigi gigi! Ba okwaji.Ure tuiebu ta! Aiwore: Oinore bai gigadure ba okwaji!Ure tugeragu tugudawy kodoji ty... Ure tugeragu joru ji tu.. Kodo tabo ba oiado. Ure bado ty... Ure jorugo ty... Dykeje icare ia imedy aregodyre, akore:  Itaregody! Iwo itowarudore iroino.Akore:  Meregege (Ap. Boiad.) imire iroino. Meregege imire itaregodyre.134. Boecodure, barogwa kododure; ocagodyre. Boe enojagodyre gigi gigi gigi! Ba okwaji.Ure tuiebu. Aiwore: Oinore bai gigadure ba okwaji!Ure tugeragu tugudawy kodoji ty...Ure tugeragu joru ji ty... Ure tugudawy kodo bado tu.. Urejorugo ty... Dykeje icare ia imedy aregodyre, akore: Itaregody! Iwo itowarudore iroino.Akore:  Kuruguga (Ap. Cob.) imire iroino. Kuruguga imire itaregodyre.135.Boecodure, barogwa kododure; ocagodyre. Boe enojagodyre: - gigi gigi gigi!Ure tuiebu, aiwore: oinore bai gigadure ba okwaji!Ure tugeragu tugudawy kodaji ta! Ure tugeragu joru ji ta! Ure tugudawy kodo bado tu.. ba oiadoda. Ure jorugo ty...Dykeje icare ia imedy aregodyre, akore:  Itaregody! Iwo itowarudore iroino.Akore:  Mariri Baru (Paiwedu) oinore ikiere. Meriri Baru imire itaregodyre.136. Jerigi Otojiwy o Boe boekorikare ei. Emagere ewy bokware. Enogwa bu bokware; ekera, ewure bu bokware; etoborora bu bokware.TERCEIRA PARTE1. Icare eture. Mariri Poro uwarudure, uture towyge ebo. Ere tudo pui, ere tudo Jerigi Otojiwy ogei. Ere tumagu puai.2. Icare eture. Ekodure jii... ere baado tuÉ baado ty... baado ty... tugodyi, awy tuge Òbatata do matoÓ104ji, awy tuge kurodureboeji, awy tuge motoreji, , awy tuge oceji, awy tuge noji, tuge rumagaji, tuge manoji.2. A TRAVESSIA DO RIO BAKUREBO3. Icare etaregodyre Bakurebo okwato. Icare ere kowai bure tugu, erudure to. Icare ure tugado ebo, buture ebo poboto po! Jeture cobugiwyge etao kororogodyre, jeture cebegiwyge etao gigirire.4. Icare ere tudawyje piji boeki kae.Icare ere marido bu pobo kajeje pugeje, ere arego bakowuto. Icare eture ji.Kodure puregodajiwyge emearudure pu okwa batary ji.Kodo jice etododaiwyge emearudukare pu okwa batary ji ty tu ty jii toro.5. Icare eiore bakowuto. Icare mearudure pu okwa batary jiwyge eture puregodaji toro bato, puregodaji, puregodaji.Awy paobe ekodo jeto awy mototo. Icare etaregodyre. Etaregodyre taci!6. Icare awy kodure Bakurebo jipagiwyge ekodure toro nowy pobo jipagi Ere baado ty tu ty je. Duwyge enogwagere poruruji: kudu kigadure, pemegare.# NAS CABECEIRAS DO RIO PARAGUAI7. Ekodure, ekodure, ekodure, icare etaregodyre nowy Bakurebo uta kae.Icare barogwa kododure. Meri jeture pagaia keje dykeje icare kuruguga akogodyre, akore:  Psiu! Psiu!Icare Birimodo aiwore toro baruto, jordure ji, akore: Wo! Boeia oiaga manorewy tawyje iwaiga oto kae!8. Dykeje icare cewy kuruguga oiagare tuarawyje. Ure turawyje awy badojebage etae, tugarege etae, nowy Birimodo ae.Dure ewaiga aokejewy rema, tuiamedy tabo.#4. DESCEM PELO RIO CUIABÁ ATÉ A BARRA DO COXIPÓ9. Icare ere turawyje nowy Cuiabá aoto. Icare ere turawyje nowy Cuiabá joki pugeje, nowy Kujibo paru kae. Etaregodyre paru kae.5. O CANTO ÒBAKURE ENOGWARIÓ 10710. Badojeba kodure boeto ji. Icare jorudure kaiaji. Ure taredo poboto co! koda piji. Kaiakare ema pugeje. Barogonure ema. Okiwanure ema.11. Ure Bakure Enogwari to ji, Akore:  Kujibo tadaiana Mamuiawy ge ekaiare okiwado pudumi.       .- Kujibo tadaiana Mamuiawy ge ekaia iwodorire108 inogigido109 pudumi 11. A’ cantou para ele o canto Bakure Enogwari:11012 Aiwore: Nowy je kejewure taiado oino guÉ je.Akore: .-. - Kujibo tadaiana Mamuiawy ge ekaia jebirire merudo pudumi.        - Kujibo tadaiana Mamuiawy ge ekaiwarare inorubodo pudumi        - kujibo tadaiana Mamuiawy ge ekuikare uwaedo pudumi.13. Aiwore pugeje, jordure: Ba kodure guru guru guru. Ure rucado pudumi.Aiwore: Bapo padure.Akore:  Kujibo tadaiana Mamuiawy ge etarorore ruçado pudumi        -Kujibo tadaiana Mamuiawy ge ewabore kuodo pudumi. 14. Aiwore pugeje: Jordure meruji, ure towubo kugaru kajeje. kore:        - Aroe Meru cere roga mato oiwara cigawy du aregodyre tuia kugarubo enojogireroga mato mamuia112.- Aroe Kurio (Aije) cere roga mato ako cigawy du aregodyre tuia orowaribo enojogireroga mato mamuia.       - Arowe kudobo cereroga mato upara cigawy du aregodyre tuia Jerigi enoiogireroga mato mamuiawy .- Aroe Turubare cere roga mato oto kuruwaia aregodyre tuia padaro enojogireroga mato mamuia- Arowe Irui cere roga mato upara ikuierewy113 aregodyre tuia iwodu eno Jogireroga mato mamuia- Arowe Keiagu114 cere roga mato upara cigawy du aregodyre tuia metoro115 enoiogireroga.- Arowe Kerekere cere roga mato ekeno jaruru (oto cigawy du: Kanaj—)) aregodyre tuia aroweri enojogireroga mato mamuia.- Arowe Bakure cere roga mato ewure jaruru aregodyre ikaia parugajeje he Ôe he Ôe!       - Imarugo ka ipagudu rakado arowe akuru aregody iwai okwaiari, he Ôe, he Ôe!116      - Imarugo ka ipagudu rakado arowe akuru jaruru aregody iwai okwaiari, he Ôe, he Ôe! OK. - Imarugo ka ipagudu rakado arowe akuru jaruru aregody iwai okwaiari, he Ôe, he Ôe# O PRIMIRO BANQUETE DAS ALMAS.15. Icare Jerigi Otojiwu, Meriri Poro, eture Boe ebo pugeje. Ewarudure Boe ebo pugeje.  Ekodure Boe ebo, ere tumugudo Boe ebo.Icare ere Aroe Enogwage parudo.Egore: Bororoto!É Bororoto!ÉEgore: Iro butudo bororoto!Egore: Iro kugu butudo bororoto!Egore: Iro kuru butudo bororoto!Egore: Iro ami butudo bororoto!..Egore: Iro toru butudo bororoto!..Ere iogwarido : Wo!Eles gritaram: - Para a praça! Para a praça!- Tragam iro119 para a praça!- Tragam mingau de iro para a praça!- Tragam caldo de iro para a praça!- Tragam bolo de iro para a praça!- Tragam torta de iro para a praça!16. Boe eke paru boeto jiwy reno pugeje.Mare Boe eigoia karega Boere tumearudae tawyje, dykarega. Pemo koiare ure Boe emearudae tawyje, du rekodajire Boe eture, du rekodajire Boe emagore.17. Icare barogwa kododure, icare Kitoria (Birimodo) akore:  Meriri Baru, pawo pabemegado.Meriri Baru akore:  U! Pawo pabemegado. Kitoria akore:  Paduwo bato.Akore: U! Paduwo bato.. dyrako19. Icare ere tuiejiwydo. Meriri Barure tuiejiwydo, Kitoriare tuiejiwydo. Kitoriare togwa codo, Meriri Barure togwa codo.Tuiedaga kuido okwa co jire Meriri Barure roino.Kitoriare taipodo. Ure taipo okwa codo tuiedaga nabure okwa cojiMeriri Baryre taipodo. Ure togwa codo, tuiedaga kuido okwa coji.Kitoriare kiogoaro ukigarewy121 mugudo tuwygeje. Ure kuruguga oiaga bu okea keje.Meriri Porore kuido oburugo122 tugu taipoto, kiogoaroto.20. Icare Kitoria uture baito. Kodure Ecerae ewaiporo kae. Ure tubujodo tuku! Ecerae ewaiporoto, icare akogodyre, akore:  Ôm Ôm Ôm... ure tuiodo nowy baiporo keje gogo gogo gogo! Tago tabo Ôm Ôm Ôm... Kodure Ecerae enogwaji. Kodure Ecerae etoiagi jii.. tumuga kae.124 Ure tumugudo tumuga keje, akogodyre pugeje. Ure torodo gogo gogo, akore:  Ôm Ôm Ôm... tui tumugudo dytabo.21. Meriri Baru uture baito pugeje, kodure baito Tugarege ewaiporo kae. Ure tubujodo pugeje tuku! Tugarege tuwaiporo keje. Akogodyre pugeje: Ôm Ôm ÔmÉ Ure turagojedo taci! Ure tumugudo ty... nono baiporo keje. Akogodyre pugeje: Ôm Ôm Ôm... ure turagojedo taci! Ure tumugudo ty... nono baiporo keje. Dykeje ure turagojedo taci! Ure tumugudo nowy tumeduia jokorato.22. Icare Boe ewarudure pugeje. Eture pugeje. Ekodure jii je. Ere baado pugeje. Ere tubemegado pugeje. Ecewy togwa kodaji rugadu enogwa kodure. Ere nowy toroe tugu pudui pugeje. Ere tudo nono pureore pugeje.Icare eture baito pugeje. Nowy Kitoria kodo tugodaji, Ecerae ewai poroto, Ecerae enogwaji, Ecerae etoiagi, tumuga kae pugeje.Meriri Baru kodure tugodaji pugeje, ure tubujodo baiporo keje pugeje, ure tumugudo tu.. Icare ure turagojedo cai! Pugeje. Ure tumugudo ty... nowy tumeduia jokorato.Due keje icare nuwy Tugarege emagogodyre pui, egore: Inoba pagagomode pagimejeragei?Egore: Pagagkarae Baitogogo, Baitogogo, oino Kitoriaji?Egore: Pagagokarae Baiporo, Baiporo, oino Meriri BarujiEgore: Eie rugadu Reno, etagaru rugadu reno!Ere iogwarido ei, egore; - Wo!É23. Icare nowy Kaigu makogodyre, akore: - Tagire tare iro kuru jodo atugoie ewygeje toro!- Tagire tare iro kuru jodo enawy ie ewygeje toro!- Tagire tare iro kuru jodo uruguie ewygeje toro!- Tagire tare iro kuru jodo akirie ewygeje toro!- Tagire tare iro kuru jodo oiagaie ewygeje toro!- Tagire tare iro kuru jodo ukigaie ewygeje toro!Ewygeje toro!..Ere iogwarido: Wo!Nonore erore boeto ji, nowy ciegi dykeje. Icare erore tuginoi oino pugeje.O povo gritou: Viva!24. Icare ewarudure pugeje, emerure pugeje. Ekodo jii... icare ere baado.Ere boe parudo pugeje. Ere tugera bu Baitogogo ao keje, egore:Aroe enogwageiagu tuge iro kuguji, aroe enogwaeiagu tuge kuo kuguji.Icare akore :- Bororo to! Bororo to!Iro kuguia girori rakare bororo to!ÉKuobo kuguia bururi rakare bororo to! Kuo kuguia kaduru rakare bororo to!ÉEre iogwartido: - Wo!É25. Icare barogwa kododure. Emagore iparei, ipare etuwo kaidaga kae, tuwo reruia tawyje, tuwo ipare ereru parudo, tuwo jure parudo, ipare ereruwo bororoji.Icare eture kaidaga kae. Etaregodyre tabo; ere bu puwygeje, ere kogudo taogajeje. Icare eture bororoji. Ere iogwearido, egore: Wo!É Tudui nowy bororojitu tabo.26. Nowy bororo iere Ecerae Awororo (mugure toro Corumbá oino mato)Icare ererugodyre, egore : - Wo! Wo!.. Wo!ÉWo!ÉWo!É Wo!É Wo!É Wo!ÉEgore: Aki pugeje, aki pugeje!. Puibagi, puibagi, jiiÉetagedy kae.Etagedy keje, egore: Wo!ÉIcá, akedure tuÉ27. Mare baporogu tabo karega. Baporogu bokware.Papo kurirewy bokware. Tugera bai, tugera raru tabore ererure. Ekedure ty oino ji.Akedure, ere iogwarido nono: Wo!Icare akedure.Agora acabou.	8. A PRIMEIRA RESINA ENCONTRADA PELOS TUGAREGE.28. Icare bocodure pugeje. Barogwa kododure. Nonore icare ewarudure pugeje. Egore:Kodire inagoino tagae!.. Kodire iwadaryrino tagae!ÉKodire boedino tagae!Care padumode pugeje! Icare pawarudumode pugeje!. Taemaru pemegado! Taemaru butudugo! Tagaiwo pemegado! Tagaiwo butugudo!Tagaiwo pemegado tardure jiboerogu boeji: page roguji, pagoroe roguji. Oino.Icare eture. Erore taci! Cai tudure kodi.A’ foram embora. Sumiram, indo embora.29. Icare ekodure, dykejere icare Aroia Kurirewy enomearudure kidoguru jerimagajiAkore:  jerimagare toro (oino Butoregaduji)Butoregadu akore:  U! Padure ikajeje.Akore:  Akado toro bogai.Aroia Kurirewy akore:  Emareo !Ure tugeragu ji, akore:  U! Kabobaba?Dykeje icare nowy kidoguru makore, akore: Boe kodiboe imi karega. Boe enoroe imi.Akore:  Kido kuru, oinore Boe emagore ii.Aroia Kurirewy akore:  Ôm Ôm Ôm! Imire itonagodo ai, imire itonagodo ai, imire itonagodo ai!Icare ere jodo tuwygeje. Boekaare. Pemega jokodukaare. Bekurure mare kuru ierikare.Akore Butoregaduji: - Arokagado ji ka!Akore: Ure turugadu, mare kuru ierikare. Jirire ure turugadu, mare kuru ierikae.E acrescentou: - Vai atrás.30. Icare boecodure. Barogwa kododure, icare eewadodure. Aroia Kurirewy uwadodure, Butoregadu uwadodure. Kaborewy uwadodure, Birimodo uwadodure, Akaruio Boroge uwadodure, Kuruguga akogodyre, Meriri Baru uwadodureIcare padumode pugeje. Taerydymode jiboe tagudydo puwogai, tamagodo puwogai. Icare padumode pugeje. 31. Icare eture. Ekodo jii... Boekare! Meriri Baru aregodyre etogi, akore:  Itogeadure ji.Iça! Tugarege eeerydyi kidoguru jitu reno. Tugarege eerydyi kidoguru remawy jitu renoNowy boeto jiwy kidoguru rema, ema karega. Nowy boiwy ema remawy rema. Nowy icare Boe enoroe rema tuiamedy tabo.32.Meriri Barure nowy kidogure bu tuie kajeje tai! Ure oto bigodydo puibiji. Ure oto aiado tuie kodu keje puibiji, tuiedaga pai oji.Akaruio Boroge akore:  Imi pugeje!Kodo kuri ty kae pugeje, ure bu tuie kajeje pugeje, nowy tumeduia ro reore, tuiedaga bakure129 oji.Birimodo akore:  Imi pugeje. Kodo kuri tuÉ ae, nowy tumeduia jipagi, ure bu tuie kajeje. Ure bu oino tubaru kajeje oino ty... togwa kajeje. Nowure icare Boe egore oino ji, Boe egore uie udo nono boko pere tuie joki. Boe egore uie orodydo (fez descer) tuie joki. Boe egore ji.Icare Butoregadu akore:  Imi pugeje. Kodo tuku ae tumeduia jipagi pugeje, ure bu tuku tuie keje. Ure jodo tuku, togwa jeto pudogi. Boe egore uie bu tuie okwaji.Icare Tadugo akore:  Imi pugeje!Kodo kuri tuku ae jipagi. Boe egore uie bu tuie kajeje ta! Uie jodo togwa jeketo pudogi tuku. Boe egore uie bu ty tuioku okwaji.34. Boe egore Mano Kurirewy akoe: - Imi pugeje! Uie bu tuie kajeje ta! Woe tuwia paruto tuku.Nowure icare Boe egore jii oino. Boe egore tuiedaga jugo imo jie roino. Oinore Boe egoreIcare Tugaregere tuwadary kagado. Egore tuiagu tuwadary rokagado iwodu iji. Ere rokagado ji, ure turugadu. Ere cewy boeto jiwy kidoguru rokagado. Boekare, nuwuia rugadu, ure turugadu.Nowy jire icare ere iogwarido, nowure icare pemegare kodi. Nowy Boe enoroe jiwy bakaru oto pa reno.9. TAGOGO MATA A çGUIA "AROECEBA" 35. Icare boe ewarudure pugeje, Boe eture pugeje. Boere baado.36. Icare boe puredugodyre, dykejere Mano Kurirewy uwadodure. Icare Tadugo uwadodure, akore: Ku' ku' ku'. Icare Birimodo uwadodure. Akore: Kudugi! Kudigi! Kudugi! Icare Akaruio Boroge uwadodure, akore:  Buri... Buri... Buri...! Meriri Baru uwadodure, akore: Ku ku ku ku ku ku ku ku ku ku! tuwadodu paruji. Depois Akaruio Boroge discursou dezendo: -Buri... Buri... Buri...! 37. Dykeje icare egore: Icare pawarudumode pugeje. Icare pamerumode pugeje. Taedadydo! Tawo taerugo, tawo tagera kabi, tawy re kabi, tawo tagiguru kujagu barigu, tamearudu awaduwo tai, taeruduwo barogwa kododuji, tawo tagado tagodadai, tawo tagado boe otoji ia pardumode jiboe bogai! 38. Icare boe eture. Boe ekodo jii... Boere baado. Dykeje icare Akaruio Boroge aregodyre. Iedure boe eraji, iedure ia kiogo boce. 39. Akore: Iordure aroeji. "Aroe", oinore akore. Akore: Iordure aroe braeduji, kodire ire tawie oino. Akore: Uke pobogo ra reno. Akore: Bo reo! 40. Egore:Kode, paduwo ae, pawo bito. Icare Birimodo uwadodure, akore: Kodire inagoino tagae. Akore: Imedyregedy (iwie) jorudure aroeji, aregodyre bo tabo, aregodyre uke pobogo ra tabo. Kodire inagoino tai, paduwo bogai, paerydywo ji, pawo pagado umode bitowy ia pawogai. 41. Ia iparedy utugo akuru pemegaguragare, du eedorire ji. Egore:Tagaba bie; tamode bie ma, umode bito pabiji. Nowy iparedy iere Tagogo. Disseram: - Não contem para ele; se contarem para ele, ele o vai matar antes de nós .42. Icare barogwa kododure, Icare ere pu bie, du icare eture piji. 43. Ekodo jii... Icare etaregodyre tugoguruto 44. Egore:Pawo jorugo. Icare ere jorugo. Icare ere tugo kado tudugoce. Nowy kiogo kurirewy epace. 45. Icare ere tudugo akedydo. Erore taci! Cai tudure pugeje kodi, nowy aroe bogai, nowy kiogo kurirewy bogai. 46. Ekodo jii... Etaregodyre ae. Icare ere jiwy paru. Edure woe. 47. Dykeje icare aregodyre: nowy kiogo kurirewy aregodyre (ie boeto jiwure iwodudu, rekodaji pugeje ure boe enoiko, kodi icare iere "aroeceba"). Icare eidogodyre ji, mare etugo jetukare ji. Oinore erore cido tabo ji! Ero kudunure joki (ninguém acertava). 48. Icare cewy iparedy jetadure toro eiageje. Icare rekodure eregodaji. Kodo eregodaji jii... 49. Aregodyre eno jipa tugo tabowy kae, nowy eno joruba kae. Aiwore ty je ma, oinore nowy eno tugo kobo boe ure jice boe joki 51. Icare ure ia iwararogu tugu kobo jagi ji ji je. Ure jeto podoji, podoji, podoji, du pemegare. 52. Kocare rore oino ji rugadu. Ure inodurogu makado tu, tumugui woe, tuginoigody, nowy eno jipa keje. Emage ere marigudu toro piji.53. Nowy meardaekare emoduie bito tugoda piji. Kode ro jonure nowy turoino jiboe roguji. Motudure nowy tumaregodae roguji. Icare ure akedydo, icare ure turagojedo. 54. Icare ure turokogado tabo. Ure turugadu rugadu. Pemegare rugadu. Icare uture eregodaji pugeje. Nonore icare rekodure tai tai tai tai tai tai, eregodaji. Icare biapagare tododai: oinore egore tuiedui paru! Kodo etae rugadu... je 55. Egore: Aregodo! Aregodo! Aregodo! Makokare. Kodure ja tuku, nowy aroe paru kae rugadu. Ure tuie towubo, aiwore ji: mugure rugadu! Mare tugo metukare tada. Kedo akurugudunure 21 56. Icare ure tugeragu taci nowy toeji. Itogodo ji kuci! Utugo kodo ae m! Nowy oe jore mo oiado tu! Icare nowy metagere iogwarido ji, egore:Wo! ... 57. Ere kana bu keje. Icare ere kogudo bai tabo, ere ikarewydo joki131. 58. Icare eture apo. Etaregodo apo bato, icare ere bo ra. Ere ikodo ta, ere oiaga ta, ere bo rawy ge, icare ere jeto baku keje, icare ere jeto pemegado. 59. Eragodykare joki. Ekare batarydo. Ere padu pemegado. Ere nowy remawy barigu bakujebiji. Icare enure bakaru kogado. Nowy ikodo moture, nowy oiaga moture. Ere bu nono. 10. KURUGUGA MATA O GAVIÌO "KURUGUGA"60. Dykeje icare Tugaregedy jorudure kurugugaji pugeje. Akore: Iorudure aroeji pugeje. A! Ure Birimodo bie pugeje. Akore: Imana, imana! Itogeadure aroeji pugeje. 61. Icare makore pugeje, akore: Imedyregedy jordure, okeadure aroeji pugeje. Akore: Paduwo ae, pawo bito. 63. Icare tugaregedy Kuruguga itogodyre ji; kurugugaji. Utugo jore keje co! Ure barigu mato moto kae kuri po!63. A’ o Tugaregedy Kuruguga flechou o gavião. 64. Icare ere ikarewydo joki pugeje. Icare eture apo. 65.Etaregodyre apo bato, icare ere ikodo ta, ere oiaga ta, ere bo rawyje, ere akiri rawyje, ere jeto pemegado pugeje baku keje.66. Icare ere pobe: Aroecebare, Kurugugare. Icare Akaruio Boroge, Kuruguga, emagagodyre tumana Birimodoji:Egore:Imana, imana! Inoba paromode awy aroei? 67. Nowy etumana akore:  U! Parumode pagera pemegado pagorei. Pawo pagore epemegado. Icare egore: U! Eles aceitaram.AROECEBA E KURUGUGA 68. Nonore icare Jure parure tudawyje pugeje. Enoranure pui inoba turomode nowy Aroecebaji, Kurugugaji. Inoba turumode torei. 69. Icare egore uie, tumoduie tore pemegado rugadu, tumoduie maky tore etai. Mare woje, Bokodori Ecerae etaere ekodure ebo boeto ji. Etaire ere emagu boeto ji. 70. Meri rekodure, emagore iparei ewo Aroe Enogwage parudo. Icare eregodyre Badojeba ae, Badojeba Akir— Aogejewy ae. Ere tugera bu ao keje, egore: -Aroe enogwageiagu tuge iworoji, iworo betuji, iworo pagodyji, iworo okwabagodyji (meio azedo). 71. Icare Kaigu makore, akore.-Ino atugoie. Ino enawy ie. Ino uruguie. Ino akirie, Ino oiagaie. Ino ukigaie. Tagire tare iworo jodo ewygeje (dá para eles) toro! Tagire tare iworo pagody jodo ewygeje toro! Tagire tare iworo betu jodo ewygeje toro! Tagire tare iworo okwabagody jodo ewygeje toro! Ewygeje toro! Wa! 72. Icare barogwa kododure. Icare ekudure nowy tuge iworoce, dytabore icare nowy Akaruio Boroge. Kuruguga, emagore nowy tumanaji pugeje (tuma Birimodoji). Egore:Imana, imana! Kaba pagodymode tabo jao? -Meu irmão, meu irmão, aonde o levaremos agora? (o conjunto de penas do gavião). 73. Akore: U! Woje Kaigu ae jao. Icare Akaruio Boroge, Kuruguga, ere turagojedo, cewy baku kae. Akaruio Borogere tudugu aroecebaji, taci, baku tabo; Kurugugare tudugu Kurugugaji ta, baku tabo. Ere baku bu puwygeje, icare eture tabo. 74.Akaruio Boroge kodure tuwie Kuruguga otodai. Ekodo toro. Icare epuredugodyre toro Kaigu uwai kae. Dykeje icare emagore tododai, toro nowy Kaigu bogai. Egore: Mato mato mato! Mato mato! (4x). 75. Egore bogai toro uwaito, epuredugodyi uwai kae dykeje. Dykeje icare ure ciemagu mato tbr tbr tbr tbr tbr tuwai poro kae. Icare ure tuiebu etogi. 76. Boekare! Akaruio Boroge kodure boeto ji aroeceba apo ae. Ukare tado nowy aroecebaji. Ure tugo Akaruio Boroge kori ta! Uwie Kuruguga ae. Ure tugeragu nowy bakuji’ nowy kuruguga apo rugadu akore: Awy aroeceba apore awiapagare Bakoro Kuduji. Awy aroeceba apore awiapagare Akaruio Bokodoriji. Akore j’, ure tugiemagu apo tuibagi rugadu tuwaito (Kaigu). 77. Nowy Akaruio Boroge kodure nowy aroeceba apo, nowy Akaruio Bokodori ae. Akaruio Bokodorire todomo kajeje (nowy aroeceba kajeje).. Akaruio Bokodorire turemo woje Aroeceba apo tuwaito. Ica! Eture toro baito78. Icare Kaigu makogodyre Akaruio Bokodoriji, akore: Inoba paromode nowy aroei? Akore: U! Pamode aroe enogwage parudo, pawo maky etai pugeje. Emagere emode pemegado. 79. Icare Kaigu makogodyre tuo Birimodoji. Icare ere aroe enogwage parudo. Icare barogwa kododure. Dytabore icare nowy Kaigu, Akaruio Bokodori eture baito nowy toroe tabo. 80. Ere maky nowy ure maky puduiwyge etai pugeje. Ere todomo kajeje... Tuku! Icare padure nono ebo nono (Aroeceba, Akaruio Boroge apo, Kuruguga, Kuruguga apo). 81. Dykeje icare emagore pui. Birimodo akore: Tadumode bukidaga kae, bukidaguru tabore ikudodumode; bukigu tabore kogudumode, bukigu bekururewy kogumode kajeje. 81. Depois combinaram entre si. 82. Icare ewadodure, ere pu jamedy bie tu, tuduwo bukidaga (tucum) kae. Icare barogwa kododure. Erore taci bukidaga kae. 83. Etaregodyre tabo. Ere iru ta, ere iru barigu boeru kae. Icare iru kidure, dykeje icare ere ikudo. Ere bukigu bekurudo nowy ira epace. Ere beragu reko ia iruji, tuwo kogudo nowy ikodo paru tabo, nowy kado mega (pedaço de taboca) oto tabo. 84. Boe bu bokware, nabure bu bokware, kuido bu bokware, kuje bu bokware. Kodire nowy ira kedore kogure oino etaora kajeje; mare pemegare rugadu, moture rugadu. Pariko ira kogunure ty boe oiaga paru tabo, kodire motukare, mare moture rugadu.12. CASTIGO AOS VIOLADORES DE AROGIAREUDO.85. Icare eture pugeje. Dytabore icare Birimodore toreduje Arogiarewydo udo tuwurimage eke butudo etae. Eke kuo kudu, eke iworo pagody, iworo betu, iworo ogwabagody butudo etae. Ure udo eke noidoia butudo etae, eke meiawoe ewudydo etae. Dytabore icare udo oko butudo etae.86. Nowy tui eke butudo etaedy ureorere, akore:  Nowu, nowu! Itaidyre iwo itaiwodo iwuremagei.Oredy akore:  Akaba akaiwodo: boe pega, boe mono, boe arodu, boe okwarigody kejere egore tuieduie oinono. Oino.87. Nowy oreduje Arogiaredydo akore:  Mare itaidyre iwo itaiwodo rugadu.Akore:  Ukarino, ukarino! Akaba akaiwodo, akaba akaiwodo. Akore nowy oredujeji.88. Icere ure nowy oko butudo etae, dytabore icare ure taiwodo ei. Ure taiwodo ei dytabore icare etuwie ure tugeragu nowy tuduieji, ure tumugudo keje mato baito. Ere iogwarido nowy tuge ji, tuge oko ji, nowy aredy ji jamedu. Icare emaragodyre ji tuiamedy tabo. Ere tugeragu ji tuiamedy tabo.89. Icare uture bato. Nowy oredy Birmodo makogodyre toreduji Arogiarewydoji, akore:  Arogiarewydo, pameruwo! Pawo pagado ty... paerydymode ia meiaorogu jitu bogai, awy rimage ekeje.Akore: U!90. Icare ure tugeragu tugodoji. Icare eture boeto, iturato. Ekodo jii... toro, dykeje icare eerydyre jerikurirewygei. Icare rugodyre ei, ure i butudo ebo, ure porodo ei, ure i okwaborodo ei. U! Ekugudugodynure. Icare ure tugeragu ei,ure nowy toreduje Arogiarewydo upori korawy . Icare uture ebo. Kodo jii... Aregodyre bato.Akore:  Arogiarewydo, awy rimage ja eke oto kabi.91. Icare ure oto kabi. Aria, oinore nowy eke ja iere.Icare ure nowy meiawoe etugu to. Ure okorawy . Ure betogigudu133 udo nono nowy toreduje uwurimage ereore.92. Icare ure tugeragu nowy oredujeji, icare ure tugera ra piji. Icare ure toboe tugu nowy meiaboe ekurutu. Korigodynure nowy torei. Ro peganure ei, dykodire roino, nowy eroi nowy tuwie jitudu kodire roino ei. Imaredynure ei.93. Icare akore:  Icá! Toro tabo! Ure tudugu ji, kodure tabo ewaiporo kae, makore:  Icá, emareo, emareo, emareo! Iwurimage, tage meiawoe kugure reo.Ere iogwarido ji .- Wa!Egogodyre ÔÕm Ôm Ôm Ôm Ôm! Ere nowy tudaria mugudo tu.. toiadoda.Eles gritaram: - Wo!Disseram: - Ôm Ôm Ôm Ôm Ôm! E puseram a panela no centro94. Icare ere tuburedo ji. Dykejere nowy etumana akore:  Ko go go go go go go go! Kajao!Kajao! Kajao!Icare erore tuku!Jorydyware nowy todowy romode puduiduji. Icare ure tugeragu nowy boe otogiguduji, ure to co! nowy meiawoe ekuruto, ure aogado baruto, bekurure pugeje, rore co! tudo pugeje.95. Dykeje icare epagudugodyre, egore: Ôm Ôm Ôm Ôm Ôm Ôm Ôm Ôm ÔmÉIcare nowy etumana kudugodyre, kudugodyre, kudu rore du du du du du! Kudu rore jagi.. tuku!Dykeje egogodyre pugeje, egore: Ôm Ôm Ôm Ôm Ôm Ôm Ôm Ôm ÔmÉ96. Icare uwie kudugodyre, kudugodyre, kudu rore dÕ dÕ dÕ dÕ dÕ dÕÉ kudu rore gu .. tukuEgogodyre pugeje: - Ôm Ôm Ôm Ôm ÔmÉDykeje icare ekudugodyre pugeje, egore: Ôm ÔmÉ Ôm ÔmÉ.Õm Ôm...Egore: Ôm Ôm Ôm Ôm Ôm ÔmÉEles começaram a dizer: - Ôm Ôm Ôm Ôm ÔmÉDiziam: - Ôm Ôm Ôm Ôm Ôm ÔmÉ97. Dykeje icare ere tuiemagu, ere tuiemagu tbr tbr tbr tbr tbr tbr! Tuwai otoji.Ere tuburedo pugeje, egore: Ôm Ôm Ôm Ôm Ôm.Icare epagudugodyre pugeje: - Ôm Ôm Ôm Ôm Ôm Ôm...Egore pugeje: - Ôm Ôm Ôm Ôm Ôm Ôm...97. Depois começaram a dançar de arrasta pé tbr tbr tbr tbr tbr! Dentro do salão.Depois pararam, disseram: - Ôm Ôm Ôm Ôm Ôm... dyrakoDisseram: - Ôm Ôm Ôm Ôm Ôm...98. Dytabore icare ere tuiebu bai piji nowy tuiemagudu tabo tbr tbr tbr tbr tbr!Ere taiado nowy bai tabo. Ere tuwuredo, egore: Ôm Ôm Ôm Ôm Ôm Ôm! Icare epagudure pugeje : Ôm Ôm Ôm Ôm Ôm Ôm! dyrako99.Dykeje icare etuwiere joru tugu baito.Egore pugeje: - Ôm Ôm Ôm Ôm Ôm Ôm!Epagudunure nowy joru ji, egore: Ôm Ôm Ôm Ôm Ôm Ôm!Eles disseram: - Ôm Ôm Ôm Ôm Ôm Ôm!100. Ere tuwuredo. Dykeje icare nowy etumana makogodyre nowy tuwieji. Nowy umana iere Cibaiaritowu, nowy uwie iere Kuogoritowu, nowy tuwai kaere eierino.Akore:  Imedy, imedy, imire ikodumode akododaiAkore: Dykeje akodumode iregodaji.101. Akore:  Dykejere icare awy pawiemage ekodumode paregodaji.Ceje pudabo, Keiagu pudabo, Kuruguga Ciwiarewy pudabo, Kuruguga Bokwadoiarewy pudabo, Kuruguga makodu akiri pudabo, Kuruguga Buturorewy pudabo, Kuruguga Kadogadurewy pudabo, Kuruguga jeparu kujagurewy pudabo.102. Icare joru kurire! Icare ure tugera pemegado pudui, tuwo taredo joruto.Icare akore:  Oiu ho! Oiu ho!Ure tugana bu tume keje, ure tuie jodo paci! Toro nowy joruto.Je pado joru kajeje... taci!Akore:  Gae!.. tubadui joru kajeje dytabo. Ura taiado, ure tuwuredo ca! Ure turagojedo taci!Akore:  Ibagi! (nowy tuwieji).Depois apareceu por cima do fogo.103. Uwiere tugana bu tume keje, nowy tumana ro reore.Ure tuie jodo pa! Joruto. Mare kodure joru okwaji. Kodukare joru oiaji.Akore: ÔO Ôo oiwo hu!, tui taredo joruto dytabo. Jore toro joruto...pa! nowy tagoino dytabo. Je padure nowy joru kajeje ta!Akore:  Grao! Tubadui joru kajeje dytabo. Kuidonure ema. Umana, nabure.104. Dykeje icare nowy uwiemagere taredo joruto tuiamedy tabo. Epadure nowy joru kajeje, nowy tomana okwa kodaji rugadu.. Nowy kuruguga pudabo rugadu, kuruguga bokwadoiare, kuruguga ciwajerewy, kuruguga porurewy, kuruguga butororewy, kuruguga mo kodu akiri, kuruguga kodagodyrewy, ceje, keiagu pudabo, oino.105. Icare ere taodo boe paru kajeje, ipo otoji, i otoji, tori okwaji, nowari okwaji, tuge kurodureboeji, tuge nowaji, tuge kudureboeje, tuge metugojoi, tuge kujeji, tuge parigogoji, jukoji, tuge iweji.106. Dykodi icare Boe eimore nabure bu pugeje,  Boe eimore kuido bu pugeje. Boe eimo pariko moture, Boe eimo parikore nabure oiaga, Boe eimo parikore kuido oiaga, boe eimo parikore kudoro oiaga. dyrako108. Nonore icare ere nabure bu bu pariko paruji, nonore icare ere kuido bu bu pariko paruji. Nonore icare ere nabure etaro bu pariko paruji. Nonore icare ere kuidoe etaro bu pariko paruji. Nonore icare ere iwe oto bu pariko paruji. Nonore icare ere kiege etoiaga bure jodo cirato. Nonore icare ere barugidoge etoiaga bu pariko paruji, nonore icare ere koraoe etoiaga bu pariko paruji, nonore icare ere kuruguga oiaga bu pariko paruji, nonore icare ere ciwaboe etoiaga bu pariko paruji.109. Nonore icare ere kiogoaro bu taobaru keje. Nonore icare ere kiogoaro mugudo tuwygeje.Nonore icare ere tao budo: Nonore icare ere taobaru budo, ere tugudu budo, nonore icare ere tuiba budo, nonore icare ere taerajiwydo.Ca! Nowy Bororo iere Ecerae Ewororo.Nowy Bororo kejere ere tubemegado. Nowy Bororo kejere ere tugera pemegado torei. Nowy Bororo kejere toredo pureore, du iere Ecerae Ewororo135# O AIJE É ACHADO PELO FILHO DE PARIKWARECa! Nonore icare Aijere tuguwo pugeje, nowy Ecerae Ewororo keje.Ere aroe enogwage parudo. Icare Aroe eedure bai tada. Meri puredugodyre baru oiado, dykejere icare Aturuarodo onaregedy oragudure. Icare nowy Aturuarodo makogodyre toredy bogai, akore:  Parikware, Parikware!Nowy oredy akore:  Kao!Akore:  Arego mato jao! Akonaregedy oragudure boeru koia, awo akonaregedy aimo!2. Icare uture. Ure turemo. Nowy oreduje akore:  Awo akonaregedy aimore inagoino awogai.Akore:  U!Icare ure tudugu ji, icare ure tuiebu apo baawadu kae. Icare uture apo poboto. Kodo apo goro goro, aregodyre poboto. Ure nowy tonaregedy mugudo tu.. urubaru, akore:-Amugudo ty woe! Akoragudu kaba. Akaimo! Imode itaimo ty woe akabo.3.Icare ure pobo roto já já nowy tonaregedy joki. Dykeje icare ure taimo ty tumugui.Ure pobo roto já já tuiogi. Icare ure taora tugu apo poboto. Icare ure tao ta, dykejere icare nowy onaregedy akore: Ioga, ioga! Inagurogu, inagurogu, inagurogu!4. Akore pugeje: Ioga, ioga, ioga! Inagurogu, inagurogu, inagurogu, inagurogu.!Akore:  Wi wi!Uo akore:  Kaboba jiba akagoino. Kaboba jiba aerydyre?Akore:  Ioga, emareo, ermareo!Uo akore:  Kaiba?Akore:  Emreo!Nowy uo akore:  A!É U!Ca! Iaboei pugeje!O pai perguntou: - Onde? 2. TRANSFORMA‚ÌO DO AIJE5. Icare ure tugeragu raruji. Aiwo aru. Icare ure oreado, icare ure pobo tugu to, ure barigu kuri poto, Akore:  Imedy, Boe eeguiee karega: boe pegareboe reo. Ru reo! Icare motu kugodyre oino: atugore padure meji, padure uporoji.6. Icare uture apo. Jore nowy raru ototo. Ure pobo tugu atureboto, ure tawyje nowy raru piji, ure tugu nowy aturebo poto. Jore nowy aturebo ototo. Icare ure pobo tugu atuto, icare ure tawyje nowy aturebo piji, icare ure tugu nowy atuto pugeje.7. Jore nowy atu ototo pugeje. Icare ure pobo tugu ruwoboroguto pugaje, icare ure tawyje nowy atu piji, icare ure tugu nowy ruwoboroguto pugeje. Icare jore nowy ruwoborogu ototo pugeje.Icare ure pobo tugu ruobo kurirewyto, icare ure tawyje nowy ruoborogu piji,ure tugu nowy ruobo kurirewy poto pugeje. 8. Icare jore nowy ruwobo kurirewy ototo, icare ure pobo tugu aria biegarewyto pugeje, ure tawyje nowy ruwobo po piji, ure tugu nawy ária biega poto pugeje.Icare jore nowy aria ototo. Icare ure pobo tugu aria kurirewyto pugeje, icare ure tawyje nowy aria biegarewy po piji, ure tugu nowy aria kurirewy poto pugeje..9. Nonore icare ure aroweia towyje, icare ure tawyje nowy aria piji ure tugu nowy aroweiato pugeje.Icare roiwa bokwagodyre apo. Icare ure mugudo ia akirii paru.Icare Meriri Baru makogodyre tumeduia Butoregaduji, akore:  Aetu pagago aroeji. Iwo itado kaiba pagaroe erego jiwo bogai.Icare nowy tumeduia Butoregadu akore:  U! Aemaru pemegado! Imuguramode ty woe bukeje10. Icare Meriri Baru uture. Kodo jii... icare jordure boe pemegarewyji. Icare ure tugirimi Buturegadu bogai.Butoregadu ruture akiri ito, mugure toro oto keje, ure tuiemaedo, jordure jereduduji, jeredudure tudawyje oino. Icare Butoregadu akore: E! Inoba boere? Boe jokodu kodu na boere oino.11. Dykeje icare etaregodyre. Birimodo aregodyre, emagaguragare. Ekodo ae rugadu. Ure turawyje, ure nowy ture onado puduiboerogu ure tugera ra piji, nowy tumugureworogu keje. Icare ure turawyje toro Birimodo ae.12. Akore:  Inoba akiere? Inoba akagarure?Akore:  U! Ikiere, itagarure Butoregadu rema.Akore:  Aki, inoba akiere, inoba akagarure?Nowy aregodyrewy akore:  Ikiere Baitogogo rema, itagarure Baitogogo rema.Awy metyiare akore:- Ikiere Birimodo rema, itagarure Birimodo rema.13.Akore:  Kaiba kejeba amugure?Akore:  U! Aroe kejere imugure oino. Ietunure ji.Akore:  A!Akore:  U! Baiporo koiare ure ieto ji.Akore:  U! Kaiba kodure?Akore:  Woje. Wojere kodure. Aiwonure boe pemegarewy bogai tuwo aroe eredo jiAkore:  A!Aiwore ji: Padarogwarewy nure ema! Atugo motunure ji!3. DISCUSÌO ENTRE BAIPORO E BIRIMODO PELA PROPRIEDADE DE AIJE.14. Birimodo akore:  ÔM! Onagodykare ji. Imire itonagodo ji. Inaire iordure ji. Inaire okeadure ji.Buturegadu akore:  M! Aregodywo jao. Dykeje icare aregodyre. Baiporo aregodyre.Icare Birimodo akore:  Itaregody!Baiporo akore:  Akinao? Akore: U! Imireo!A’ ele chegou. Baiporo chegou.Birimodo dissse: - Eu cheguei.15. Icare akore:  Akina akogeadure aroeji?Baiporo akore:  U! Birimodo Birimodo! Imire itogeadure aroeji.Akore: ÔM! ÔM! ÔM!Akore:  Baiporo, Baiporo, Inaire akogeadure aroeji. Inaire aerydyre aroeji!Baiporo akore:  ÔM! ÔM! ÔM! ÔM! Ukarino! Ukarino! Ukarino! Inaire itonagodo ji, inaire itonagodo ji! Inaire itonagodo ji. Inaire aerydyre ji! Inaire akogeadure ji, inaire akogeadure ji!Nowy Baiporo akore:  ÔM! ÔM! ÔM! ÔM! Ukarino! Ukarino! UkarinoInaire itonagodo ji (2x) Inaire iordure ji! (2x)16. Icare akore:  Akire akonagodyre uiaroe (2x) Akire akonagodyre Utubogaji, Akire akonagodyre uiaroe bakagoei.Nonore icare nowy Baiporo butugugodyre. Icare onagodyre ei rugadu.Akore:  Pamode iogwarido ei. 4. ACLAMA‚ÌO AO AIJE.17. U! Icare eture tuiamedy tabo. Icare etaregodyre tumugumodewo kae. Icare ere boe jodo boe keje. Icare ere tumugumodewo akudo, oino tuwai mugaji.Enure taiado.18. Icare ere baimanagejewy mugudo, dykeje icare emaragodygodyre ji. Icare ere muga akudo toro apo nowy mugurewo keje. Ere awy koda parurogu akudo biega ty je. Icare meri rekodure, dykeje icare emagogodyre pui, tuduwo ae bakujebiji. Icare eture ae, erore ae taci tuiamedy tabo. Icare etaregodyre ae. Ere juredo ji, egore: Wa!É19. Ca! Dykeje icare akogodyre. Akogodyre Tbr tbr tbr tbr !Ere iogwarido ji pugeje: - Wa!Ere iogwarido ji pobe ty je, dykeje icare ere utudo. Ere utudo taci!Egore: ÔM! Wa! ÔM! Wa!Uto rekodaji. Aroe eregodo ji pobe ty je: Birimodo, Kaborewy (Aroroe).19. Ai ele zuniu. Zuniu: Tbr tbr tbr tbr!Eles o aclamaram: - Viva!5. PRIMEIRAS EXPERIÊNCIAS COM AIJE20. Icare Mano Kurirewy akore pudumiiagu, tuiagu aroe erego jii pugeje, nowy ainowy Aijeji.Nowure icare ure parudo. Nowy Aijere ure parudo.Ure toredo tugera bu tao keje.	Kaigu akore.- Aroe eregodyiagu cimejeraji, cimejera Aijeji.21.Icare Mano Kurirewy makogodyre, akore:Tagire tare aroe eredo cimejeraji toro (3x) Pobo jodo ewygeje toro! Mea jodo ewygeje toro!Boe egore:Wa!Urugadu. Boe eragodykare.O povo exclamou: - Viva!.S— isso. Não teve canto.22. Icare, meri rekodure, icare eture nowy Aije bogai pugeje.. Boekare! Icare ere iogwarido ji pugeje. Mare awy re icare kiege barege ekodure ji jao. Boetojiwu, Tane. Ere taiado ji, juredo ji, juredo ji, egogodyre ji. Ere aogado po! Ero rakakare ji. Ure cewy eimorogu bu ee keje, ure bu oino emogajeje.Akore:  Tadydo toro! Tane, oinore tagiere. Kuruga okwaji tabadure. Tagogwagere barogo pegurudogei.Eture piji taci!23. Icare iage eegurure eibagi pugeje. Eiere tegetegedoge. Ere juredo ji, ere juredo ji, ekare amagadydo.Ure nowy emorogu codo tu. Akore:  Toro! Tadydo! Tegetegedoge tagireo. Kuruga okwaji, oiajire tabadure. Barogupegurudoge eire tagogwagere. Dykejere icare ure etudo.24. Kugarure eegurure eibagi pugeje. Oinore erore ji. Ere juredo ji (3x) Ere aogado poku! Ero rakakare ji.25. Dykeje icare Karaoe eregodo ji pugeje. Ere juredo ji (3x) Egore: Krao! Krao! Krao! Krao!(4x) Ere aogado. Mare utukare.Levantaram-no, mas ele não andou.26. Icare Okiwa uture ae pugeje. Ure juredo ji, akore:  Oki wi wi wi wi! Ure juredo ji. Ure taiado ae (2x) A! Nowure icare ure bakuriri bu kajeje. A! Nonore icare utudo. Okiwa koiare ure utudo. Ure tuiodo tuwygeje nowy Okiwa rekodaji gu gu gu! Aregodo bororo kae. Kodo apo bororo oiado. Bororo oiadoda ure tugera ra piji.Dykeje icare akogodyre: -Tbr tbr tbr tbr tbr!Depois (o esp’rito) começou a gritar: - Tbr tbr tbr tbr tbr!27. Aroe ere iogwarido ji: - Wa!Icare aroe ere iogwarido ji nono bororo keje. Ere juredo ji nono bororo keje. Ere iogwarido ji: - Wa!Dykeje icare uture. Kodo guÉ tuku bororo okwa kae. Ure tumugudo.28. Icare makogodyre Birimodoji, makogodyre Manobaruji (Mano Kurirewyji)Akore:  Ari i jire tarokudydo: itaregody pegamodykare kae.Akore:  Padagu i jire tara tarokudydo: itaregody pegamodykare kae.Akore:  Bie i jire tare tarokudydo: Itaregody pegamodykare kae.Akore:  Nonogorewy i jire tare tarokudydo: Itaregody pegamodykare kae.Akore:  Kuogo i jire tare tarokudydo: Itaregody pegamodykare kae.Akore:  Bokodoga i jire tare tarokudydo: Itaregody pegamodykare kae. dyrako dyrako dyrako dyrako dyrako dyrako29.Akore:  Imirema taroiwamodykare ii pugeje, tagoiwamodykare ii pugeje.Akore: Kaigu ao kejere tare tagera bu. Emare utumode iwogai poboto iwara kigadu tabo, mea tabo. Emare utumode iwogai nowato, iwara kigadu tabo, mea tabo. Emare utumode iwogai manoto, iwara kigadu tabo, mea tabo.30.Akore: Butoregadu kodumode apo. Butoregadu umode pobo kado itododai bororo kae.Emare umode nowa kado itododai bororo kae.Emare umode kugaru kado itododai bororo kae.Emare umode mano kado itododai bororo kae.Emare umode pora kado itododai bororo kae.31. Umode mea redydo iwogai poboto. Dykejere itumode bororo kae. Oino.Aidurewy kae, boe jerimaga kae..Icare uture toro kurugugato, manoto, nowato, kugaruto. Icare boere iogwarido rekodaji: Wa!É33. Icare Birimodo, Mano Kurirewy, icare Kaborewy, emagogodyre pui, pu utuwo nowy makore jiwy iguru bogai, ewo kado, ewo pemegado.Ca! Awy re icare ure maky etai, etaroe tabo. Makokare ei, makokare Birimodoji, makokare Mano Kurirewyji, makokare Kaborewyji, mare unure maky etai tudaroe tabo. 33. Ere nowy ira paru bigodydo, oto bigodydo, ere arudugodydo. Icare ere porodo. Ere turokagado jiwy ere jamaroro ikudo, ere tugu to. Icare ere tumugudo keje (iwara tabo)34. Akore : - Bugu! Bugu! Bugu! Bugu! Bugu! Ure turugadu.Ere kurirewy tumugudo keje pugeje. Akogodyre rugadu, akore: Tbr tbr tbr tbr tbr teb!Icare eiamedy iogwarire ji: Wa!34. Zuniu: - Bugu! Bugu! Bugu! Bugu! Deu certo.35 Icare ere mea redudydo ji: - Pf!É Iwaidugirido kiji, bukeji, jugoji...Oinore erore ji mea tabo! Mare emearutorunure ji, nowy ira akogodyre kodi.8. RITUAL DE AIJE ORGANIZADA POR BIRIMODO36. Icare ere pemegado pugeje. Icare ere tugera pemegado ji remawy . Icare ere Roia bu keje.Egore:( De Aroroe Cobugiwu)Aijoio maregu podomireIpare eworoio rokeducereAijoio maregu podomire Ecerae macerewyge eimo awy ruio epa.Aijoio Maregu podomire.(De Aroroe Cebugiwyge): Iedaga uporagi Aije podomireTuworoio rokeducere ipare eworoio rokeducereImarugo uporagi Aije podomire Tuworoio rokeducere ipere eworoio rokeducere           Uporagi: do pescoço           Podomire: pudumire           Imo awy ruio: imo nonogo           Aijoio: Aije            Eworoio; ?37. Icare ere epemegdo, ere edugodo, ere emodydo.Icare ere tugeragu Ecaraei..Birimodore tugeragu Bakorokuduji (Bad. Ceb), ure tugeragu Oca Kudurewyji (Cer.), ure tugeragu Akaruio Bokodoriji (Bak. Ec.), ure tugeragu Bokareboji (Bak. Ec.), ure tugeragu Jerigi Otojiwuji (O Cer.). Mano Kuirirewy ure tugeragu Ikuiabaruji (Bad.), ure tugeragui Aromerereji (Bok Ec. Ceb.), ure tugeragu Barogo Bororoji (Bok Ec. Boiad.), ure tugeragu Bokodoribaruji (Bok. Ec. ), ure tugeragu Imorioji( Bok. Ec.Cob.), ure tugeragu Kaiguji (Bo0k. Ec. Cob.). Kaborewy ure tugeragu Ki Bakororoji (Kiedu)Birimodo pegou Bakoro Kudu, pegou Oca Kudurewy, pegou Akaruio Bokodori, pegou Bokarebo, pegou Jerigi Otojiwu.Mano Kurirewy pegou Ikuiabaru, pegou Aromerere, pegou Barogo Bororo, pegou Bokodoribaru, pegou Imorio, pegou Kaigu,.Kaborewy pegou Ki Bakororo.38. Icare ere maky etai. Birimodore Aije Bakororo maky Bakorokudu ai, ure Aije Jaiworewy maky Oca Kudurewy ai, ure Aije Corewy  maky Akaruio Bokodori ai, ure Aije Kujagurewy maky Bokarebo ai, ure Aije Barubaru maky Jerigi Otojiwy ai.Mano Kurirewyre Aije Aredy maky Ikuiabaru ai, ure Aije Oro maky Aromerere ai, ure Aije Oro Biegarewy maky Barogo Bororo ai, ure Aije Akirirewy maky Bokodoribaru ai, ure metyia maky Imorio ai, ure metyia maky Kaigu ai.Birimodo akore:  Icá! Aki pugeje! (Oino Kaborewyji)Kaborewyre Aije Ukigarewy maky Ki Bakororo ai.Kaborewy deu o Aije Ukigarewy para Ki Bakororo.39. Egore: Mato, mato, mato! (3x)       Mato amuga Bakororo piji.       Mato amuga Orowaribo piji       Mato amuga Kugarubo piji.       Mato amuga Padarobo piji.       Mato amuga Taboguru piji.       Mato amuga Keoguru piji.       Mato amuga Mariguru piji.       Mato amuga Marigurubo piji.       Mato amuga Nowa piji.       Mato amuga Mano piji.       Mato Amuga Jewaduiewo piji.       Mato amuga Akurubo piji.       Mato amuga Itubore piji.       Mato amuga Barubaru piji       Mato amuga Meri Rutu piji.       Mato amuga Meri Butu piji.       Ica! Mato, mato mato! (2x)        Venha! Venha! Venha! (2x) 40. Egore: Tagagodo: Ôm Ôm Ôm Ôm Ôm Ôm! Oino.Egore: Mato, mato mato! (2x)Icare ere turagojedo Tbr tbr tbr. Ere ciemagu jiEre iogwarido ei: - Wa!Egore: Ôm Ôm Ôm Ôm Ôm Ôm!Egore: Jodo ewygeje! (2x)Ere iogwarido ji: Wa!É bororo kae.Ere emugudo bororo keje, nonore icare ere ciemagu taobiji.Ere iogwarido ei: Wa!Icare ere tuwuredo.Depois disseram: - Venham, venham, venham! (2x)41. Dykeje icare ere tugera tugu eto. Icare egogodyre: ako kurirewygere, ako biegarewygere, ako biegare ty jewure.Ere iogwarido ei: - Wa!ÉEre tugera tugu eto bororo oia jameduji.Icare ere tugeragu Tugarewygei ebo pugeje. Ecarae eigoiare ere tugeragu Tugaregei pugeje.Icare Tugaregere tugera tugu eto pugeje, bororo oia jameduji. Icare ere emagu tuibagi Ecerae etai pugeje. Ecerae eigoiare ere emedy pemegado. Ere ewiado kodoboto, ere ewiado maregwato.Estes começaram a cantar (zunir): alguns tinham som forte, outros menos, outros bem menos.42. Icare ere parudo pugeje. Mano Kurirewy koiare ure parudo pugeje.Akore:  Birimodo, Birimodo, pawo are erego Aijeji pugeje.Akore:  U!Icare Aroia Kurirewy rekodure Birimodo ae, ure tugera bu ao keje, akore:  Aroe eregodyiagu cimejera Aije Bakororoji, cimejera Aije Areduji.Icare Birimodo makogodyre, akore: Tagire tare aroe erego cimejeraji toro! Tagire tare aroe erego cimejera Aije Bakororoji toro! Tagire tare aroe erego cimejera Aije Areduji toro! Akore: Pobo jodo ewygeje toro! Mea jodo ewygeje toro!Icare ere iogwarido; Wa!E o povo gritou: - Wo! 43. Icare Aroia Kurirewy rekodure bapo kae, ure maky Kaigu ai. Icare Kaigu uture nowy bapo tabo Aroia Kurirewy rekodaji, bororo kae.. Icare Aroia Kurirewy rekodure togi. Ure tugeragu ieraji, kodure apo kodo kae, ure mugudo kodo keje, ure pariko tugu aoto.Icare ure tugera tugu bapoto. Dykejere icare ere iogwarido ji, egore: Wa!Ere pana akodo ji: - Kuk! Kuk! Kuk!E tocavam para ele a cabaça dupla: - Kuk! Kuk! Kuk!44. Kaigu akore:  Ho Ôo ... Ho ÔoÉAije jeroi Bakoro okwa kae                Ho Ôo ... Aije Bakororo jeroi Bakoro okwa kae               Ho Ôo ... Aije Aredy jeroi Bakoro okwa kae               Ho Ôo ... Aije Jaiwo jeroi Bakoro okwa kae               Ho Ôo .... Aije Itudu jeroi Bakoro okwa kae               Ho Ôo ... Aije Akiri jeroi Bakoro okwa kae. Ho Ôo ... Wa!44. Kaigu cantava assi: 9. RITUAL DE AIJE ORGANIZADA POR MANO KURIREU.45. Icare iparere baporogu reko pugeje.Icare nowy Kaigu akore: Aienogwa eko baraia, Aije akore aroei.Aienogwa eko baraia, Aije Bakoro akore aroei.Aienogwa eko baraia, Aije Aredy akore aroei.Aienogwa eko baraia, Aije Jaiwo akore aroei.Aienogwa eko baraia, Aije Ukiga akore aroei.Aienogwa eko baraia, Aije Akiri akore aroei.Aienogwa eko baraia, Aije Itudu akore aroei.Aienogwa eko baraia, Aije Urugu akore aroei.Aienogwa eko baraia, Aije Barubaru akore aroei.Aienogwa eko baraia, Aije Bakorokaia akore aroei Aienogwa eko baraia, Aije Iabacoio akore aroe.Aienogwa eko baraia, Aije Akuruie akore aroei. Aienogwa eko baraia, Aije Bakoro Uwaboguia akore aroei.Aienogwa eko baraia, Aije Jaramare akore aroei.                      U u u u!E Kaigu cantou:   almas. U u u u!46. Icare Mano Kurirewy makore iparei, akore: Aije reia akudo! Aije koda akudo. Aije muga akudo. Akore bororo kae.Icare boe ere akudo. Boere akedydo, dykeje icare ure Aijedoge emagu pugeje Badojebage etai, Kie etai, Bokodori Ecerae etai, Bakoro Ecerae etai.Dykejere icare ure emuga tawyje, ure emuga udo nono ereore.Ure emuga oiakodo ty tu ty ereore.47. Dykeje icare ure tugeragu ei. Ure tugeragu Badojebagei, ure tugeragu Bakoro Eceraei. Ure tugeragu Bokodori Eceraei, ure tugeragu Kiei.Ure Bokodori Eceraedy barigu etoiado Aije Oro apo. Nowy Bokodori Eceraedy iere Aromerere, nowy mugure mekiwy Badojeba iere Meriri Upo, iere Ikuiiabaru. Mekire nowy Aromerere mugure Aije Oro apo. Nowy Ikuiebarure Aije Aredy rema du mekire mugure. (Ikuiebaru meki).48. Icare ure nowa tugu eto, akore ewygeje:                 - Nowagoroia Ecerae                      Nowaboia Ecerae                                      Cibaeiari paruto Ecerae                 - Ecerae pintados de barro branco.49.Icare ere tuiemagu aroei.Aroere iogwarido ei. Ere tudo aroei pu pu pu nowa tabo.Icare ere tumugudo. Dykejere icare emagore etae: Nowy Aijedoge eiamedy ae.Egore: Mato tamuga Bakoro piji! Mato tamuga nowa piji! Mato tamuga Kugaru piji. Mato, mato, mato mato! (3x)Egore etae, eiamedy ae.Dykeje icare ere turirigo pudui.Icare egogodyre, egore: Ôm Ôm Ôm Ôm!!Oinore etao rore duku duku duku!50. Aije Bakororo ure turagojedo boeto ji: - tbr tbr tbr tbr ! HmÕ hnÕ hnÕ!Iparere tudugu ji taci!Akore:  Jodo iwygeje!Aije Aredure turagojedo pugeje taci!Dykejere icare Aije Orore turagojedo taci! Tbr tbr tbr!Ere tudugu ji taci!Akore:  Jodo iwygeje!Dykeje icare Aijedoge eiamedure turagojedo. Oinore icare Aijedoge etao rore, ekera rore Aroei.Ipare ere tudugu ei ta! Tudugu ei ta!Tudugu ei ta!Ere tudugu ei.Dytabore egore: Jodo iwygeje!Eles o carregaram. Depois levantou-se o Aije fêmea.Em seguida o Aije filhote levantou-se: - Tbr tbr tbr!Eles o carregaram.51. Icare ere emugudo bororo keje. Icare ere nowy enoe maky etai.Icare ere tugera tugu to. Nonore icare akore. Ako pegakare, ako moture.Akore:  Tbr tbr tbr!Aroe egore: Wa!ÉDykejere icare cewy Aije Oro akogodyre!Akore:  fiii... fiii...fiii o zunido fininho do zunidor pequeno)Aroere iogwarido: - Wa!Depois cantou o Aije filhote. Ð fiiii... fiiii ...fiii (imita o som fininho do zunidor pequeno).52. Dykejere icare ere etudo. Eture ta!!Nowy iparere nowy aroe ewiado. Nonore icare emedukare maregoa tada pugeje. Nonore icare emedukare kodobo tada pugeje.Du kode Mano Kurirewy rore akedukare oino jii kimo.Icare Aije akore nonoie turomode, nonoie taregodymode nowy inodu kae. Dykodi icare Boe emearutorure Eceraei. Boe etaokare ty oino Eceraei. Boe epagudunure Eceraece,Boe eeku jokugudunure Eceraei aroere emage kodi. Nonore icare ekare aroe erego ji pugeje.Então a obra de Mano Kurirewy ainda continua até hoje.10. LIMPEZA E PINTURA DOS OSSOS53. Icare, Bakaigo Bororo keje Tugaregere boedo pu ra kujagudo. Ere nonogo, kidoguru, iwodu, rokagado uiaduji, Bokodori Eceraeduji, Kieduji. Ere Toro kogudo kajeje, icare ere ererugo.Egore: Kujibo! Kujibo! Wa!.. bu bu bororoji.54. Icare eture nowy aroebo poboto, Barubo Poto. Kurugare iere Barubo Po.Bakorokudu kodure nowy uiadumage ebo: Uiadu Kaigu, uiadu Ki Bakororo.Icare ere bu pobo tada, kuruga tada. Awy Bakorokudu ure jipa bu, ure jorurogu bu jipa oiadoda. Icare makore toro nowy Ki Bakororo ae, nowy Kaigu ae, akore:  Je je je je je je je (3x). Iera butuguiagu raji tao tabo jice etae poboto, kurugato.55. Ere etaora reko mato ae, ere mugudo joru okwai.Akore:  ju ju ju ju ju ju! Icare ere akedydo, ere tugu kodoto, ere nowy era, etaora tugu kodoto. Icare ere nowy kodo je gogudo. Ra jeture pui toro kodo tada.Badojeba akore:  ju ju ju ju ju ju!..56. Icare ere maky Badojeba ai.Akore:  No... nono hu...hu hu! Imadunure apo.Icare ere maky etumanamage etai. Eimadure ebo (ere pobe)Ere maky etuwiemage etai. Eimadure ebo. Ere emagu tuomage etai. Eimadure ebo.Icare eture ebo. Egore: O!É O!. O!. O! Bororo kae.Depois o levaram de volta para a aldeia, cantando: - Oh! ...Oh!Oh!O!11. CANTOS DE ENCERRAMENTO DO FUNERAL57. Ekodure ebo bororoji, ere turemo ebo baito, Ekurewyge eceba akoi ei dykae.Icare ere akedydo. Dykeje icare ere turagojedo Roia Kurirewy tabo, bai tada. Roia kurirewy Koborigody.Ere akedydo dykejere Badojeba Arua ure ika reko Kaigu ae, ure ika reko Aromerere ae uwo tumugudo Aroe Enogwariji.Icare eture mato baito, ere nowy Ika Ako paru to.Akedy keje icare ere togua tugu nowy ikato. Icare ere Kiege Barege eiga bu ewygeje. Cibae Eiga kejere ere togwa ra. dyrako58. Icare ere tugera bu Badojeba Bakorokudu ao keje. Egore: Aroe enegwageiagu tuge iworo pugodyji, enogwageiagu tuge iworo okwabaguduji, enogwageiagu tuge iworo betuji, tuge iworo oto akuji.Egore: Wa!.Icare buture, buture, buture.Egore ji: - Wa!É Wa!É Wa!ÉDepois gritaram: - Wa!59.Icare, akedure dukeje icare ere aroe etudo: - ÔM!É Wa! Wa!ÉDykejere nowy uiadumage, nowy etuwiemage, etuomage,Egore: Erewakawy io...Egore: Utugarece jeturegaje...Egore: Ieraru makudu wararere...Egore: Bure tawodo rekoduiaguÉEgore: Jokurega awadu wararereÉEgore: AeiaiewuÉEgore: MarenaruieÉOino taiwotabo nowy uiadumage ei duji.-  Erewakawy io...- Utugarece ...- Ieraru...- Bure tawodo...- Jokurega awadu...- Awiaiewu...- Marenaruie ...60. Roia Mugurewy epa Akore:  Iwaguduio okwa paradydo oiare iace eio...Akore:  Ema tagoro inowo bokuwodo...Akore:  Ema akare inowo bokuwoduÉAkore:  Iwaguduio okwa paradydo oiare iace eio...- Iwaguduio okwa paradydo - Ema akare inowo61. Ika akore:  Togo togo togoÉ puibagi, puibagi, puibagiAko amagadure puibagi, puibagi, puibagi.Icare ere ako kado: - ToÉ. to É to É to É to to to dododododoÉAkedure, icare Akaruio Bokodori ure tumugudo tuwo nowy Roia Mugurewy ko, tumagowo ji.62. Dykeje icare ure nowy Iro paru toAkore:  Iro... aty... goia.... Bako... roro... Ôu ... Ôu ...62. Depois ele começou o canto Iro. 63. Akedy keje icare ere kudydo pugeje, ere Aroe Ekudydodu ko.Egore: Gogo go... Mato okogerewy, kuogorewy kae!64. Icare ere Cibae Tawado ko pugeje.Tumode ko du otodai egore: Bakororo tugomagaia eiaduigodoge etowaio otogudare.Egore: Tugarege Kurugugoe tagi kamacero maidoce.Dykeje icare ere Cibae Tawado paru ko.64. Depois executaram o canto Cibae Tawado (Muitos cantores)65. Akedure dykeje ere Tuguo paru koEgore: UiaÉ rega tugu...wo ce... ma... gu... je oce.... ma.... guje66. Akedure dykeje icare re Roia Kurirewy  ko pugeje.Egore: ÔMÉ ÔmÉ. ÔmÉ. TamigiÉ TamigiÉ67.Akedure dykeje, ere Juredoge ekoEgore: I ÔiÉ waÉ guÉdu É ioÉiÉ kaÉ aÉreÉgoÉ duÉ ia... Ba... ko... roro.68. Akedy kejere icare ere Marenaruie eko pugeje.Egore: Wa... ho Ôo .... Marenaruie eigoia maidodu jetuiarega.69. Akedy kejere icare ere Kiege Barege Kurirewyge eko pugeje70. Akedy kejere icare ere Boe etui pobo todu bukejewy Juredoge eko pugeje.Egore: Arowe eture Bakoro pudaeÉEgore: Arowe eture Bakoro pudaboÉEgore: Aire Bakoro akogodyreÉ12. CONDU‚ÌO DOS RESTOS DO FINADO PARA A LAGOA71. Akedure dykeje, eture ebo poboto. Ere nowy etuomage Eparuia koEgore: Marenaruie, marenaruie eigoia maidodo jetuiarega, jetuiaregaÉEre nowy eiaro reko bakujeiwy jipa kae dytabore egoino nowy marenaruieji, nowy uiadumage etogi.72. Nowy uiadumage eture ebo poboto. Nowy etuomage ere erego jipa kae. Ere emugudo, dykejere ere tugirimi. Etaregodyre bato, emagore nowy etujemagei, egore: Tarego ia noidoiarogu bogai, tawo ia noidoia bererogu mugudo etaregody bogai, eworogu ko taregody tabo. 73. Ere tuiadumage etugu poboto, dykejere icare emerure toro boetoEmerure ia tagogo bogai, ia kugu bogai, ia bi bogai, ia coi bogai, kagagu bogai;Emerure ipocerewy bogai, emerure ratugeru bogai, emerure rie bogai, emerure aigo bogai, emerure aigo burea bogai.Icare etaregodyre meri rekodu tabo.74. Jiwo aidurirewyge eiwo aidugirire. Ere ia bito nowy tuiadu morice.. Iakeje rugadure etaregodyre tugera kedo akurugudu tabo, boecoji, meri rekooodugody tabo.Nowy etuore nowy eke noidoia bererogu maky etai. Ererogu ko ty je.75. Icá barogwato emerure pugeje.Ca! Nonore icare eiwo aidugirirre, icare ere ia bito, aipoburewy, aigo, ere bito.Ca! Nonore icare ere tamudo.13. BAKAIGU BORORO76. Ca! Bakaigu Bororo bukejere Boe ere pu ra kujagudo.Bakaigu Bororo bukejere Boe ere nonogo, kidoguru, iwodu jodo pudo. Dykeje icare Boe ere kuje bo jodo pudo pugeje, Bakaigu Bororo bukeje.77. Bakaigu Bororo otodai, Boe ekare pu tugu mototo, Boe ekare tura kabi pui, Bo ekare pu ra kujagudo, Boe ekare kiogakare pui. Ere pu barigu bakujebiji.Bakaigu Bororo tadare Bo ere pu ra kujagudo. Nowy piji mato pugeje icare Boe ere turo pemegarewy tawyje.1. LUGAR ONDE SE APERFEI‚OA A ORGANIZA‚ÌO BOE1. Boe ewarudure Bakaigu Bororo piji jii. Ipare Ewororo kae.Nonore icare Boe ere turo jamedy tawyje. Du iere Ipare Ewororo. Mugure Itura Kurirewy bukeje, toro Torigara mato.Nonore icare Boe ere aroeceba, kuruguga, pariko, ciwaboe etoiaga, ere kogu pemegado.Boe ere ira motudo. Nowy boeto jiwy pegapegare., du akedure toro, pijire. Awy re icare rakojere oino rugadu. 2. Nowy Ipare Ewororo kejere Boere turo pemegado, Boere turo jetorodo. Boere tuiedaga, tujarugo, boere tagu aroe, boere epemegado, boere eedorodo.Icare Boere togwa jodo pudo.Boere Ecerae ewy tumugaji, Boere Ecerae emugudo tuwai muga keje.Nonore icare Tugaregere tore ewy tuiiogora gajeje.Tugaregere bororo bu tore etai. Tugaregere kodo baado tore etai, Tugaregere beto baado tore etai, ere atubo biri bado tore etai.3. Boere irogody, ba, baidaga ere jeto tore ekera paru, ewure paru. Nonore Tugaregere tore edugodo. Nonore Tugaregere akir— maky tore etai. Nonore Tugaregere tore edo nono pureore. Nonore Tugarege etoragudure tore eiogi. Nonore Tugarege eguru padure ekajeje tore ebo. Nonore Tugarege enogudure tore ebo. Nonore Tugarege ere cimamomo iegi torei. Ere tugera bu etao keje, egore: Akagogo! Akagogo! Tore eiamedy boeji.2. REPRESENTA‚ÍES DOS TUGAREGE (Tugarege eimamomo)4. Tugaregere Ecerae etudo bororoji Tamigi pudaboEre etudo bororoji Moriboe pudabo.Ere etudo bororoji Tugo Jirie pudabo.Ere etudo bororoji Tugodoge pudabo.Ere etudo bororoji Kuiade pudabo.Ere etudo bororoji Jakomeadoge pudabo.Ere etudo bororoji Nabure pudabo.Ere etudo bororoji Aroecebadoge pudabo.Ere etudo bororoji Odoge pudabo.Ere etudo bororoji Tubore pudabo.Ere etudo bororoji Bakorodoge pudabo.Ere etudo bororoji Cibaio Bakororo pudabo.Ere etudo bororoji Aturua pudabo.Ere etudo bororoji Bakaigoe pudabo.Ere etudo bororoji Ru pudabo.Ere etudo bororoji Kugu pudabo.3. REPRESENTA‚ÍES DOS ECERAE (Ecerae eimamomo)5. Icare Eceraere Tugarege etudo bororoji pugeje.Ere etudo bororoji Okoge Bakororo pudabo.Ere etudo bororoji Okoge Kujagurewy pudabo.Ere etudo bororoji Adugo Oro pudabo.Ere etudo bororoji Bokuojeba pudabo.Ere etudo bororoji Burekiabeio pudabo.Ere etudo bororoji Bokodori Corewy  pudabo.Ere etudo bororoji Okoge Corewy pudabo.Ere etudo bororoji Bae pudabo.Ere etudo bororoji Buturoe pudabo.Ere etudo bororoji Okoge pudabo.Ere etudo bororoji Umuguio pudabo.Ere etudo bororoji Adugodoge pudabo.Ere etudo bororoji Meridoge pudabo.Ere etudo bororoji Baparukadojeba pudabo.Ere etudo bororoji Meri Jokimoiodoge pudabo.Ere etudo bororoji Pari pudaboEre etudo bororoji Ki Oro pudabo.Ere etudo bororoji Barubaru pudabo.Nono Ipare Ewororo keje.4. REPRESENTA‚ÍES MAIORES6. Nonore icare ere Mano Akurararewy tawyje. Mano Kurirewyre mano akurararewy tawyje. Ukiga ekure. Icare Birimodore mano akurararewy tawyje, ukiga kujagure. Era pana akodo ji, ere parira akodo ji7. Icare ere kado parudo pugeje. Nowy kado iere Parabara. Ure kadowyge eiere Parabaradoge. Ere Bakororodoge (Aroroe: Birimodo, cebegiwu, Akaruio Boroge, cobugiwu) etawy ge. Ere Bokuojebage etawyje. Ere Aeredoge etawyje (iwugudydoge: Tadugo, cebegiwu; Butoregadu, cobugiwu. Ere nowy Parabaradoge Eimejerage etawyje (Parabaradoge etuore, badojeba cebegiwu; onaregedy bakoro eceraedu). 8. Dykeje icare ere Toro tawyje pugeje (Ki Bakororo ure Toro Corewy tawyje; Meredy ure Toro Kigadurewy tawyje)9. Dykejere icare Meriri Baru ure Kaiwo tawyje (Paiwedu. Ure mito ty je. Uwiere, maré bire, kocare metyia bokware, Dykodi icare oe jamedy meture apo, uwie bire kodi). Ure Kaiwo (kaidaga) Corewy tawyje, ure Kaiwo Kigadurewy tawyje. Nowy jamedy boe: corewy, kigadurewy, Meriri Baru .10. Icare Meriri Baru ure Boeru Kiari tawyje. Ure tugeragu ei meri pagaia keje, dykodire eiere Boeru Kiari, boeru rakaguragare dykejere ure tugeragu ei kodi.Ure Meriri Bari (powari) maky Birimodo ai, ure Parira maky Akaruio Boroge ei.Nowy Meriri Bari akore:  Erege.... erege... erege.... erege... erege (2x)Nowy Parira akore:  Cigi... cigi...cigi... cigi ... cigi (2x0A cabacinha ritual tocava: - Erege.... erege... erege.... erege... erege (2x)E a flauta tocava: - Cigi... cigi...cigi... cigi ... cigi (2x)11.Dykejere icare Aroia Kurirewy, Butoregadu ere Iwodu tawyje. Ia iwodu ere okwa akirido, ia okwa akirikare.Ere tugeragu Arogiarewydoji (Bok Ec.), ere tugeragu Aromere Ekurewydo (Bok Ec. Ceb). Nowygere ere ererugo paruji:- pr...pr...pr...12. Dykeje icare Aroia Kurirewy, Butoregadu, ere Marido tawyje. Aroia Kurirewyre tugeragu tuiorubodare Akaruio Bokodoriji. Butoregadure ure tugeragu tuiorubodare. Bakorokuduji. Nowygere ere ererugo nowy Marido paru tabo boeçoji..13. Dykeje icare ere Marido Ikurewy mugudo pugeje. Ere tugeragu nowy ture tugeragu jiwygei (Bakorokuduji, Akaruio Bokodoriji). Nowygere ererugodyre tabo boeto ji.14. Dykejere icare Bokodori Ecerae ere Kado Rairewy tawyje. Ere tugeragu Mano Kurirewyji, ere tugeragu Birimodoji, nowygere icere ere ererugo tabo boeto ji..15. Dykeje icare Badojebage akego pudui Boewo Aije Ako arego. Ere turagojedo Roia Kurirewy Koborigody tabo: Aije okea kejewy Roia Kurirewy.16. Dykejere icare Kaigu, Aromerere eture mea tabo, iwara kigadu tabo, cewy Aije bogai. Butoregadu kodure ebo.17. Ipare Ewororo mugure Itura Kurieu 167 okwa, oino mato.Nowy Itura Kurirewy mugure kimo. Brae ekera amagadukare ji roga.Bakarunure ema. Brae eno bakaru168nure ema dykodire ekera amagadukare ji roga.Du okwai, Meri Rutu jaogwaire Ipare Ewororo mugure, padure, puredy ty nowy Itura Kurirewyji16918. Ipare Ewororo Biegarewy okwacere mato.Aroe Etoro Meta okwacere mato. Ia kuruga kurirewy tore Boere aroe etoro tugu, dykodire iere Aroe Etoro meta.Nowy Itura Kurirewy okwa keje ia ewororo iere Batagaje Barareda. Metyia padu puredure ty ji, nowy Itura Kurirewy okwai, iera Nabure Etao Barareda.6. A MORTE DE PEMO19. Nowy Ipare Ewororo kejere icare Pemore ime edo tuwido. Nonore icare ime ere Pemo bito20. Akore:  Jugodoge eparudo. Icare Boere jugodoge eparudo.21.Kodure kuri Jerigi Otojiwy ae, akore:  Jerigi Otojiwu, Jerigi Otojiwu, aerudu aroi. Akidogodykaba jugo kuricigorewyji.Jerigi Otojiwy akore:  U! Apagudu kaba.Mare Pemo koiare ure jorydywado tagowo ino tumago jipagi.22. Icare Boere bakuredo nowy Itura Kurirewyji. Icare iparere tudugu nowy iturato, toiogwari tabo. Ipare ewijanure nowy Itura Kurirewyji, egore: Arego toro! (3x).Tugodyi.23. Dykeje ere iogwarido: Wa!Egore: Torire toro! (3x). Jeririre toro! Iwaragigudure toro!24. Dykeje icare eiore nowy jugodogeto. Pemo koiare ure eerydywado tagowo oinono. Ure nowy barege eiamedy tugu nowy iturato etai.Dykeje icare jugodoge eregodyre. Ere jugodoge erego, egore: Wa!Egore: Ekodo bakure kae toro! (4x) Wa!ÉEntão gritaram: - Wo! Estão indo para o cerco! Estão indo para o cerco! Wo!25. Dykeje icare jugo aregodyre Jerigi Otojiwy ae. Kurire! Wararure! Jekudure ji, Akore:  U! Ino boegetu!Icare itogodyre ji pa!Icare akokare nono jugo tagore. Akore kui je. Oragudure.E atirou nele.26. Dykeje biabuture cewy akore puduiwo keje. Ure tudugo, tuwaiga, ure barigu, ure todomo tugajeje. Kiarigodynure cidogodyi jitu duji. Uto rekodaji... aiwore: Enojore tuku, tuwi tabo. Tugo meture tada.Ure tudugo ta piji, uture piji. 27. Kodo kuri... toragudu tabo. Ure tuwuredo tu. Ure tuwuredo boe keje oino. Ure jiparogu bu.Icare Boere tudo pui ecewy jugodoge ebo. Dykeje icare emagore bogai, egore: Kaiba Pemo kodure? Pemo pa? Kaiba tagodyre apo?Egore: Iorydywakare! Iorydywakare!28. Nowy roino jiwy ure tumagoiagu, mare akoiwakare tumagowo. Ure tumagoiagu, mare oragudure.Icare ere boe pa ji, egore: Akirema, akirema aroino ji!29. Makokare. Nowy oragudure akoiwa bokwado tumagowo.Icare akore:  U! Awy jire kodure jice.Ia ime egore: Awy kaere inagore. Emare roino ji (2x)30. Dykeje icare ere taodo bogai, Eemarure bogai. Egore: Tagado toro bogai!.Icare ere taodo. Dykeje icare ia jorudo ji, akore: Wo!Õm! Pado woe! Ure bito marigudu!Egore: Ar—! Wo!31. Ere pado pemegado. Ere raru, bai ere bu keje, ere rorido joki.Icare eture bato. 32. Aroe ekudu kodo awadure, cewy jugodoge ebo, bato.Etujemage emearudure ekuduji. Etujemage ekudugodyre ekudu paruto, egore: Pagore ekudu aregody!33. Icare etaregodyre. Enogwa jeture cewy Pemo bitodurewyji. Icare Pemo uwobe etoragodyre. Icare Aroia Kurirewy  ure baporogu reko Kaigu ae. Uture mato baito. Ere pana akodo ji..34. Badojeba uwadodure areme etae, Boe etae, akore: Tagera bu negedurogu bukeje, tagera bu nogwaredyrogu bukeje, tagera bu kido keje, ore keje, korao keje, nabure keje, kuido keje.Akore:  Tagaba paro to jerigi keje, tagaba apeadu bowyje. dyrako35. Dykeje icare Kaigu ure tugera tugu baporoguto: cugugu, cugugu, cugugu...Aroia Kurirewy ure togwa tugu panato: - Bu!bu! bu!Kaigu akore: Go... go goÉ GoÉ. go goÉ GoÉ go go!..wororo jiCantando: - Go...gogo... Go... gogo... Go... gogo!36. Pemo koiare ure akodino tuwogai.Akore:  Cibaemaga umano jeto mato jao Bororo kae, Aije tuwogai.Cantava:- Cibaemaga umano jeto mato jao, Bororo kae, Aije tuwogai.37. Dykeje icare moto jarurugodyre. Dykeje icare ipo, iwara, tori, boe jamedy boe amagadugodyre. Bakuru buture.Kaigu akore:  Go... go go! (3x) je dykeje moto amagadugodyre.38. Icare Boe eiamedy boe oragudure.Bakuru buture, bakuru rakare! Boe makoduuureIcare akore:  Bororo kaie! Bororo kaie!(2x)Pemo koiare akodino tuwogai.39. Icare nowy moto amagadure nowy Kaigu amagadydo: Ta ta ta ta ta!Dykeje icare motore tuiado Kaigu jokorai.Icare ure tudawyje oino rugadu. Ure tumugudo nono jokorai ty...39. O terremoto fez Kaigu tremer: ta ta ta ta ta!40. Icare akore Birimodoie tuiadumode ema, akore Butoregaduie tuiadumode ema, akore Aroia Kurirewyie tuiadumode ema, akore Mano Kurirewyie tuiadumode ema, akore Akaruio Borogeie tuiadumode ema, akore Kurugugaie tuiadumode ema, akore Meriri Baruie tuiadumode ema. 41. Akore cibae ewarie tuguiemode ema, akore okoge ewarie tuguiemode ema, akore okoge eworo bariie tuguiemode ema..Akore:  Kodudu!Akore:  Nowy powari jetumode juraji tuwogai.42. Akore nowy meri keje Boe emeru kaiagu, nowy meri keje Boe edy tuguiagu; nowy meri akedy keje Boe emerumode, dure pemegare. Mare Boe emerumoduie nowy ture tuguo meri keje, adugo moduie Boe ewido, awagu moduie Boe ekowyje, Boe emoduie tuwudydo, Boe emoduie togorido, Boe emoduie tuwido, ore erugodymoduie Boei, apegurare erugodymode Boei. Oino nowy meri keje.Akore:  Barogwato Boe emerumode, dure pemegamode.43. Icare Boere turokagado nowy batary ji. Boere cibae ewari upo bu kujagurewy towyje. Boere okoge ewari upo ekurewy towyje, ukuiece.Boere mea kogudo, ere bu nowy ukuie powari keje.Icare Boere butudo baito, nowy iadu bogai (Birimodo, Mano Kurirewy bogai). Nowy poware ewudure baito.44. Birimodo ure togwa tugu to, ure akodo: Erererererere gae! (3x)Ure metyia akodo: Erererererere.Ure togwa tugu okoge ewarito pugeje, ure akodo: Tugigi, tugigi, tugigi! (2x).Ure togwa tugu nowy uke meaji, akore: Ps!É Page mea reno! Pawo jiwa aidugirido!Jetudo pa! Buke padu paga ty je duji.Metyiare togwa to ji pugeje, akore:  Ps! Page mea reno! Boe puredy kaba pajeji, boe puredy kaba pawiemagei, boe puredy kaba pamanamagei, boe puredy kaba pawobei! Boe jaedo toro epiji! Ps!Icare ure maky tuo ai pugeje, akore:  Ioga akuie powari reo. Ure togwamu ji : - Ps!.ps...!8. COLOCA‚ÌO DEFINITIVA DOS CLÌS NA ALDEIA45. Nonore icare Boe emugure tumuga remawy keje. Icare Badojebage emugure tumuga keje. Nonore icare Kie emugure tumuga keje. Nonore icare Bokodori Ecerae emugure tumuga keje. Nonore icare Bakoro Ecerae emugure tumuga keje. Ecerae enodo pa reno.Nonore icare Ecerae emugure tumuga keje.46. Nonore icare Paiwe emugure tumuga keje, nonore icare Apiborege emugure tumuga keje, nonore icare Aroroe Cobugiwyge emugure tumuga keje, nonore icare Iwagudydoge emugure tumuga keje, nonore icare Aroroe Cebegiwyge emugure tumuga keje.. Icá: Tugarege etagedu.1739. NORMAS DE CASAMENTO E TRATAMENTO MòTUO47. Nonore icare Ecerae emugure Tugarege ebo. Nonore icare Ecerae areme emugure Tugare ime ebo. Nonore icare Boe egore: Iorubodare! OinoNonore icare Boe egore: Iadu!Nonore icare Boe egore: Itoredu!Nonore icare Boe egore: Iwire!Nonore icare areme egore: Ikoge!Nonore icare areme egore: Iwurirogu! Iwurimage!Nonore icare Boe egore?: - Ituierogu! Ituiemage!Nonore icare Boe egore: Imarugo! Imarugomage!Nonore icare Boe egore: Iedaga! Iedagamage!Nonore icare Boe egore: Ime! Imedoge!Nonore icare Boe egore: Ioga! Iogamage!Nonore icare Boe egore: Imuga! Imugamage!- Meu companheiro!- Meu esposo!- Minha esposa!- Meu marido!48. Icá! Boe ere pu jejiwydo kidoguru taboBoe ere pu kujagudo, ere pu okwagedo.Nowy Boe eke iere mana, manageje, iere managae. Iere: Pawo karo tugu bai tada.49. Awy inodu koia, Boe emearudu kuricigore pui.Nonore icare Boe ere tugeragu pegarewygei, Boe ere pegarewyge eerydywado.50. Boe ere pu okwa porodo, Boe ere pu iedo, Boe ere Bakororo Ika bu puwygeje, Boe ere Kidoguru Para bu puwygeje.1. ENCONTRAM A PALMEIRA AKURI (Apido)1. Dytabore icare Boe eture mato, Itura Kurirewy piji, Ipare Ewororo piji, Torigara piji, Cuiabá Po piji jamedu.2. Boe ekodure jiii... Boe eiore Apidoguruto.Boe egore: Kabobao?Akore:  Boe kodiboe imi karegao. Apidoguru, Apido, oinore ikiere. Boe ekenure imi. Ikuru jire Boe enogwagere. Pori tore boere itugu. Poiwo tabore Boe enogwagere ii.3. Icare Boe ere tumugudo keje, icare Boe ere pemegado.Akore¬- Oinore Boe egore iparuiaji. Nowy poiwo, Boe ere roiao ta ji, Egore: Aroe eiwoÉ Marenaru Ôa Ôa Ôa!178Boe egore: Bure rerurewy aro tawyje, aro tawyje!179Boe egore: Arowe karo ikudydo.180	Boe egore: Arowe mace ikudydo.Boe egore aroe etae, ekuduwo, ewo jure aidu tawyje.Boe egore: Arowe akiri barigu akaio kae. Imaiare ewurerewy kodure akae.Oinore Boe egore togwagei jitu tabo. Eegarere ji. Boe eke pemegarewy nure ema.2. ENCONTRAM DIVERSAS CLASSES DE BATATAS4. Boe eture pugeje. Boe etaregodyre a kuruga kae. Boe etaiwore: Oinore iaboere tudo! Icare Boe enoragodyre ji, egore:Kabobao? Inoba ureboe bao?Akore:  U! Boe kodiboe imi karega. Boe eke imireo.Akore:  Iire Boe egore pogodawy , ino.	5. Metyia akore:  Boe eke imireo. Iire Boe egore,otoe, otoe,ino.Boe enure itugu, Boe enure itorudo.Icare boe ere etawyje, Boe ere etugu. U! Pemega remawy nure pureore rugadu. Girorire, betugurure.Boe ere kowyje, pemegare rugadu.Boe emugure keje.3. ENCONTRAM O PALMITO DE BOCAIUVA (MOTORE)6. Icare Boe eture pugeje. Boe etaregodyre iaboe tuginoiwy kae pugeje. . Oinore ure boe joki! Oinore ure tudo!Boe egore: Kakodiboe bao? Inoba ureboe bao?Akore:  Boe kodiboe imi karega. Motore imireo.Icare Boere kaibori to ji, boe ere torudo, boe ere tugu boekuruto: kare ekuruto, barege ekuruto. Rore, pemegare. Icare Boe ere kowyje.4. ENCONTRAM A PALMEIRA BABA‚U (NOIDO)7. Icare Boe eture pugeje. Boe etaregodyre ia boe tuginoiwy kae pugeje..Boe egore: Kakodibie bao? Inoba ureboe bao?Akore:  Boe kodiboe imi karega. Noidoguru imireo. Boe ekenure imi. Boe enogwagere ipoiwaji. Boe ere kugudo, Boe ere beredo, Boe ere kujagudo, boe ere meto dadawy do ema.Boetoji no kodu, dykeje noidoia poiwa ekurewy, iere meto tadawy .8. Akore:  Paro tabore Boe ere ipoiwa tawyje, dure Boe ere pemegado, dure Boe ere kowyje.Boe egore: Wo! Paro pa? Paia kowyje!Akore:  Tori tabore Boe ere awy itadu bowyje, parotori tabore Boe ere iwowyje.Boe egore: Wo!É kode! Tori pa?Tori akore:  Tori imireo.Toriwudu imireo.9. Ia boe akore:  Boe ewainure imi. Boe egore : - Bai Barege Eiarirewy. Boe egore: bai, ino ii.Boe egore: Bai Cibaiari, Boe egore; - Bai Kudoroe Eiari, Boe egore:- Bai Buiogori.Bokodori Ecerae ewainure imi.10. Egore: Kode, inoba pamode parodo ji? Akore:  Ipo apare boere kado. Ipo bigodyre Boere kado, dure Boere bu ja tada. Dykejere Boere ia ipo bu, dure iere bai jura, du ao kejere boere iwarigu, dykudare Boe emugure.Nowy emugure tadawy ge egore: Iwai barege eiari reo.1. A ALDEIA ÒARUA BOROROÓ1851. Boe emugure Arua Bororo keje.Emare iere Bai Cibaiari, iere Bai Kuogori, iere Bai Kudoroe Eiari, iere Bai Buiogori.Icare Boe ere pemegado, icare Boe ere tuwai motudo. Boe ere taiado.2. Icare Boe ere akir— maku. Tugarege ere akir— maku.Tugarege ere Karo Paru maku, ere Barogo Paru maku, ere Mano Paru maku, Akaruio Bokodori ai.3.Ere Aroe Enogwage Paru maku, ere Aroe Ereru maku, ere Jure Paru maku, ere Kuiada Paru maku, ere Aije Paru maku, ere Jure Kurirewy Paru maky Bakorokudu ai.Ere Roia Kurirewy maku, ere Ekurewyge maku, ere Juredoge emagu, ere Kiege Barege emagu.4. Ere Ciabe Etawado maku, ere Tuguo maku, ere Bakure Enogwari maku, ere Roia Mugurewy Merijiwy maku, ere Roia Mugurewy Boecojiwy maky Akaruio Bokodori ai.Nono, nowy Arua Bororo keje, Birimodore toe maky tonaregedy Bakorokudu ai, Akaruio Borogere toe maky tonaregedy Akaruio Bokodori ai.5. Akaruio Borogere Ke kujagurewy maky Akaruio Bokodori ae, Kurugugare ke kuogorewy maky Mamuiawy ge Eceba ai 187Dytabore ere ererugo. Ere eedugodo, ere cugui biri tugu ewiato. Emodure.6. Akaruio Borogere Aroeceba ikawa maky Akaruio Bokodori ae,Kurugugare nowy aroeceba ikawa biegarewy maky Mamuioawy ge Eceba ai.3. PRIMEIRAS FURA‚ÍES DE LçBIO, ORELHA, NARIZ7. Icare emagore pui pugeje tuwo pu okwa porodo, emagore pui tuwo pu bia parodo, emagore pui tuwo pu eno porodo.4. BOE ETAO BU189: CONJUNTO DE ENFEITES DA CABE‚A FABRICADOS COM PENINHAS DE ARARA.8. Emagore pui tuwo tugudu kejewydo (Boe ekudu kejewu).Nonore ere taobaru kejewydo (Boe etaobaru kejewu).Nonere ere taotara jiwydo (Boe etaetara jiwu).Nonore ere tuiba kejewydo (Boe eiba kejewu).Bokodori Ecerae ere nabure aro bu tuiba kejewy paru keje. Awy pemegare, moture.APÊNDICE IHISTîRIA DE PEMO Ð COQUEIRO Ð MERURI, 1974(Texto Bil’ngŸe)I. A CRIA‚ÌO1 Barogwa kododure. Pemo191 koiare ure barogwa kododydo, tuwo pawadary maky pagai.1 Amanheceu. Pemo fez amanhecer para nos ensinar a falar.2 Ure Baraedugume akodo oino: - Wo! ... Itugare braedy bokwa ra!2 Ele (Pemo) mandou Baraedugume falar assim: 11 Icare ure Baraedugumedo tudugu tuguda. Icare ure udo tudo moto ji pr!12. Dykejere, nowy makore iejiwy brae epadure boe kajeje.13. Oinore ere tudo!13. Eram muitos mesmo!14.Icare ure Baraedugume akodo pugeje: E! Itugare braedy aku tapira bokwa ra! Itugare braedy aku kawaru bokwa ra! Itugare braedy aku kagariga bokwa ra! Oinore akore.15. Icare ure Baraedugumedo tudugu tuguda. Icare ure udo tudo moto ji pr!16. Dykejere, nowy makore jiwy brae eguiee epadure boe kajeje.17. Pugeje, ure barogwa kododydo pugeje. Ure okeado pugeje, ure akodo: E! Itugare braedy uke iro bokwa ra!Itugare braedy uke kuiada bokwa ra!. Itugare braedy uke tako bokwa ra! Itugare braedy uke bako bokwa ra! Itugare braedy uke riboarewy bokwa ra! 18. Nonore icare ure udo tudugu tuguda pugeje. Ure udo tudo moto ji pugeje pr!19.Dykejere, nowy makore iejiboe jamedy boe padure moto kajeje.20. Dykodire page ukare tuginoi: pagere mitoto ty pagai paiamedu.21. Dykejere icare Pemore pawadarydo tuginoi pubiji. Dykejere Pemore pagedo tuginoi pubiji.22.Pamearudaedo purewyre, mare pagogwa kodukare pu okwa kodaji. Mare ure purewyre rugadu.23. Pamearudaere purewyre rugadu. Paerydywa jiboere purewyre rugadu.Pabogurure ceboere purewyre. Paegarere jiboere pureore rugadu.24. Pagiarigodyre jiboere purewyre. Pawoadaere purewyre. Pamearutorure jiboere purewyre.25. Dykodire pamearutorure ji paiamedy tabo boere bakuru rema. Dykodire pamearutorure ji paiamedy taboboere bokwaro rema. Kodire pamearutorure ji paiamedy tabo boere baru kujagu rema. 26. Mare ure pamearudae pemegarewy maky pagaiwy Pemo rema. Ure paerydywa maky pagaiboere Pemo rema.27. Dykodire imedy pijire paewodure. Imedy pijire pamearudae boture. Imedy pijire paerudae boture. Imedy pijire page boture. Imedy pijire pagoroe boture. Imedy pijire pamaragodae boture. 28. Kodire pawodure pijiwy imedy makaguragakare. Pawodure pijiwy imedy mito ty je.29. Icare Pemore pawadary maky pagai.29. Depois Deus nos deu a fala.30. Makore boeto jiwy, Pemore makodo boeto jiwy akore:  O o o  O o o O o o . Oino31.Metyia akore:  Gae gae Gae gae Gae gae. Oino.32. Metyia akore:  Tori to to to Tori to to to Tori to to to. Oino33. Metyia akore:  Wu wy Wu wy Wu wy Wu wu.. Oino.34.Pawadary paiamedy tabowy reno. Pamearudure pu okwa batary ji paiamedy tabowy reno.35. Dykodire pawadary ukare tuginoi. Pawadary mito ty pagai.36. Icare Pemore tugera ra cebiji, boe cebiji. Ure tumagu nowy ture ko boiwyge etai. Ure tumagu etai nowy ture ko boeto jiwyge epiji.37. Ure tugera ra pijiwygere Boere emage. Ure tumagu aiwygere Braere emage.38. Dykodire ure Boe eerydywa koborido ty je, turoji, tuwadaryji, toroeji, tuge roguji, tumagoji.39. Ure tumagu aiwyge eerydywa kimodo turoji. Dykodire ure eerydywado meriri kodurewyji, ure eerydywado meriri rerewyji. Ure eerydywa kimodo oino.39. A aqueles a quem se deu, ele ainda lhes da sabedoria para agir. Por isso lhes ensinou o avião, lhes ensinou o carro. E ainda continua ensinando-lhes.40.Du kodire, kodure boeto jiboe pemegakare: pega pegare. Kodire boiboere pemegare. Kurikare, mare pemegare, mare jorydyware, mare roiware.II. BRAEDUGUME PERDE PEMO1 Jakomea Atugojebado aiwore ty.... jordure tuwurimagei.2. Aiwore ty... icare epuredugodyre.3. Dykeje icare ure taiwodo Baraedugume aoto, ure oeku kowyje.4. Dykodi icare ure nore kori butudo Baraedugume jokuto.4. Assim ela fez Baraedugume dormir.5. Kodi icare unudure, unudure, nowy aredy uwurimage epuredugody keje.6 Icare etaregodyre. Boekare, Baraedugume unudure marigudu.7. Dykodi icare ere tugeragu nowy Pemoji. Eiwogunure ji.8. Mare koia, koiare ere eiwogudo pudui.9. Icare eture apo. Ere taredo to ikato apo. Icare eture apo. Pemo tabore eregodyre.10. Dykeje icare Baraedugume jetadure. Ure tuie maedo ty ... aiwore ty... Pemo muga kae. Boekare! Muga kedore.11. Akore:  U! Kaiba Pemo kodure?12. Boekare! Nowy aredy akore:  A! Iwurimagere marigudu apo.13. Akore:  Kirabodu! Dykejere icare ure tugeragu tagu kurugoji, ure tugeragu tagu rekoji, ure tugeragu to ipo bigodyji, icare uture to ika kae.14. Ure taredo to ikato, icare kodo jii... kodure jii... eregodaji15. Aiwore... A! Jordure ei.16. Ure tuiodo to ika keje, aregodyre etae.17. Ure to ipo bigody rakojedo, icare ure tagu reko barigu oto kae.18. Dykejere icare nowy ako reko makore: batary keadure, ako kowodure. Ure tuwadary butudo tori poroto, jerigi poroto.19. Dykejere icare cewy ime etaiwore nowy rekoji akoi tumago tabo dudji nowy ipo oto keje.20. Dykejere nowy aku kurugo ure taredo toro nowy ime eno ikato. Ure tudugu cewy Pemoji, ure tudugu kuda mato nowy Baraedugume ikato, nowy ime epaga keje.21.Ure barigu nowy ikato kuri tuku je. Dykejere Baraedugumere tugirimi paci nowy ime eibagi.22.Rore cai turegodyi apo kodi nowy ime epiji. dyrako23. Nowy ime eerydywakare. Emearudaere nowy Pemo mugu kimoie nowy ika tada duji.24.Nowy ime eiamedy boe aiwore coboje reko akoi tago kowodu tabo dyji,  tuwadary keadu tabo duji.25.Du kodire eerydykare kurugoi ecewy turegodyre tabowy Pemo barigu Baraedugume o ika to duji.26.Emearudae tugu kimore ty... ecewy Pemo muguie to ika tada duji.27.Icare Baraedugumere marigudu eibagi ecewy to Permo tabo.28. Dykejere icare ere boe pa nowy to Pemo bogai.29. Icare aregodyre apo tuwai kae.30. Akore ji: - Woere amugure, woere apadure. Mare aregodyre ipiji, mare ature ipiji. Ire akowagedo, ire akudydo, mare ature ipiji, aregodyre ipiji.31.Oinore Baraedugume akore Pemoji.1.Icare Pemo aidyre tuwo padydo pugeje.2. Icare ure nowy tumagore jiwy ime edo marido pemegado.3. Ure edo kado jii je. Icare itodure, makaguragare, dykejere icare ure edo kogudo, okwaborado jii je.4.Ure remagu nowy poboji, ukare turugadu. Ere kogudo pugeje jii je. Icare ure remagu nowy poboji pugeje. Dytabore icaree ure turugadu nowy poboji.5.Dykejere icare ure bu nowy pobo kajeje. Icare ure udo turugadu.5.A’ ele colocou (a esteira de buriti) através do rio. E Deixou tudo pronto.6.Dykejere icare ure akego pai, ure pawarudydo pugeje. Ure pado pagado ecewy maridoji toro bakowuto.7.Dytabore, kodure puregodajiwyge emearudure pu okwa batary ji. Kodure eregodajiwyge emearudukare nowy kodure tododaiwyge enogwa batary ji.8. Eture pijiwy ewororo eeda iere Anabo Bororo. Nowy ere pagado kajejewy pobo iere Bakurebo Po. Nowy ere pagado jiwy iere Marido.9.Ere pagado jitu tabore icare pawadary padure pumekeje.10.Nonore icare cere tagie to: Barae. Tagie metyiare Kuiawe.11.Cemagore jiwy tagie reno. Nowy tagie jire ceiamedy jorydyware.12. Nono pawadaryre tuginoi pugeje. Cemagore Barae, ino taiameduji. Nono tagagore Bororo, ino ceiameduji.IV. A ALDEIA DO ESPêRITO ARUA1 Dykejere icare ia imedy kodure woe tuginoigody jordure kuidoji taguce.2.Icare ure baado pugeje. Ure tuwai mugudo, icare ure ecewy tagu kuido barigu ecewy tuwai ao kae. Dytabore nowy imedy mugure tuwai tada.3. Dykejere icare cewy aku kuido akogodyre. Oinore akore tumugui!4. Icare cewy imedy biapagare ty tagu kuido makoji.Icare mearudu pegare okwa batary ji. Icare tugugodyre nowy tuge kuido akoi tumago tabo duji.5. Nowy aku kuido akore biagai: Arua, Arua, oino biegai.6. Icare nowy imedy akore:  I! ... Arua Bororo kirabo ra imugure oino!7. Icare nowy imedy ure tuiebu. Ure tuiemaedo ty...8. Dykejere icare ure boe jodo boe keje, icare ure boe akudo. Icare ure boe to boe aoporurewyji, ure boe to joruboji, nowy tuiogora piji. Icare ure boe akurugodydo nono tuiogorai.9.Icare boecodure, barogwa kododure.10.Mugure ty... tuwai tada, dykejere biapagare ty... ia boe emagore.11.Akore:  U! Inoba boere pugeje?12.Icare ure taiwodo, aiwore tu.. Joku buture tai aroe ewygeje.13.Akore:  Kakoduwy aroe tagiba tagaregodyre? Tagodyre, tabadure boe kajeje?14.Egore: Boe kodiwy aroe cegi karegao. Aroe cuguie cegireo.15.Nonore icare merure tugerogu bogai.16. Ure ceno tadawy barugi oiaga ure jeto tuwai otoji. Ure taogajejewy ba ure jeto tabo tuwai tada. Du pijire merure tugerogu bogai.17. Du uiagejere icare ia imedy aregodyre tugudawy kodokora enaboa tabo. Iedure tubowari aokoboji.18. Aiwore tu..nowy tumeduia uwaice. Ure tugogado boeji pugeje..Ure taiwodo ty...nowy tumeduia uwororo ji. Icare tugugodyre nowy tumeduia uwororo ji.19. Dykejere icare ure tamudo nowy tumeduia uwai paru.20.Dykejere icare nowy metyia aregodyre. Aiwore ty... nowy tumeduiaji.21. Akore:  Akaregodyre? Nowy metyia akore:  U! Itaregodyre.22. Akore:  Kaiba kejeba amugure?23. Nowy metyia akore:  Boe keje karega imugure: Arua Bororo kejere imugure.24. Boekare! Nowy metyia akore: M! M! Imire itonagodo ji, imire itonagodo ji, imire itonagodo ji.25.Nowy metyia akore:  Boro! Ukare ino! Inaire itogeadure Arua Bororoji.26.Inaire iordure Arua Bororoji.27.Boekare! Nowy metyia akore: M.! M!.. M! Ukare ino! Ukare ino! Ukare ino! Inaire akogeadure Arua Bororoji.28. Akore:  Boro! Ukare ino! Inaire itogeadure Arua Bororoji .29. Boekare! Nowy metyia akore: M! M! M! Ukare ino! Ukare ino! Ukare ino! Inaire akogeadure Arua Bororoji, dykodire imire itonagodymode Arua Bororoji. Akire akiemode Arua. Imire itonagodymode Bororo remawy ji. Akire akiemode nowy Bororo. Imire itonagodymode nowy Bororo remawy ji30. Ukare ty je. Nowy metyiakare makÕai. Akokare: U! Ema rugadu, ino.31. Dykodi karega ure cewy tugudawy kodokora rekodure tabo, ure baado tuguda nowy bororo oia keje, ure tumugudo keje tuku, togwa kidu okori koia.32 Dykodi icare ukare tumeduia akoiwado pudui, ukare makodo pudui.32. Assim ele não deixou o companheiro falar para ele, não deixou lhe responder.33.Ure tumugudo nowy tugodokora keje, dytabore ure cewy tubowari aokobo ure tugera tugu to, ure akodo: koro koro koro! Jii je.34. Dykejere cewy ure taodowy boe emearudure nowy upowari aokobo akoji.35. Dykeje icare eture ako paruto. Eeku akemore nowy ako parugajeje, dykodi icare eture toro ako paruto.36. Etaregodyre nowy Bororo okwa kae. Aiwore ei ty je. Enoe rogure ty je. Akore:  Nonore tamugure.. Oino ei.37. Aiwore: iage etaregodyre. Boekare nowygere icare enoroe bokware.37. Observou: Outros estavam chegando. Mas estes não tinham enfeites.38. Ure turagojedo etae. Ure boe to ei ca! Unure ewido, enoroe bokware kodi.39. Oinore rore boi jii je. Oroerewyge ukare ewido. Oroe bokwarewyge ure ewido ty tu ty je, boe etagedy kae.40. Icare uwie akore nowy tumanaji, akore: 0 U! ... Imana! Icare are boe eda kedodo. Aro kaba ino!.Iare are boe ewido, iarema akaba boe ewido!41.Du kodi icare iaboere ure ewido, iaboere ukare ewido.42. Dykodi icare nowy uwie iere Uiagudu Maga, okudure boe ebo kodi.43. Nowy umana iere Ewidojeba, ukigodyre ewido kodi.44. Nowy umana iere Akaruio Bokodori (Bak Ec.), ie boeto jiwu. 45. Nowy uwie iere oinono: Uiagudu Maga.# A ALDEIA TODUIO1.Dytabore icare uture boe ebo jii ... Torowari paruto, Toduio Bororo kae.2.Ere boe akudo.Ere boe aku kurido.3 Ere tudo pui, icare egore: Inoba pagagomode awy moto akuji.4 Egore: Pagagomodykare ji. Pare towyje, pare akudo, dykodire pagagomode ji: Toduio Bororo. Oinore pagagomode ji.5 Egore: U! Oinore pagagomode ji rugadu.6 Dykodire, ie rugadu reno, akaru rugadu reno, nonore pagagomode ji rugadu. 7. Dykeje icare ere iogwarido, egore:Wo! Oino ji.VI. NOVO APARECIMENTO DOS BORORO DEPOIS DA INUNDA‚ÌO GERAL: VERSÌO COM JERIGI OTOJIWU1991 Jerigi Otojiwy ure turawyje Torowari joki... moto kae. Aregodyre moto kae, ure tuiemaedo ty... boe ewogai. Boekimore. Aroe Pore Boe eeda kedodo!2.Icare kodure kuri tuwai mugurewo kae. Ure tuwai mugudo tuwai mugaji tu.3.Ure tuwai iado tu.. A! Icare ure turemo to.4. Mugure ty... Ure tado tuwai otoji ty... ure tumearudaedo ty ty... je5.Dykejere icare Pemore mearudae maky ai pugeje. Ecewy tago tagore eiwoji pugeje.6. Mare jordukare Pemoji pugeje tuiorydyware jiwore.7.Mare mearudaekare Pemo koiaie ure tumearudae maky pudai duji. Mearudaere pudumi rugaduie tuiorydyware nowy tumearudaeji.8 Mearudaere pudumie tumearudaere nowy tuiorydyware jiboeji. 9 Dykodire mearutorunure pudui rugadu. Ocarunure pudui. Mearudukare Pemo koiaie ure tumearudae tuiordae, tuioruduwa, tagoiwa, tuwadariwa, tudugui ty oino boeto tumearudae bogai duji. 10 Icare boecodure. Icare ure tuiorugo. Ure tubarogu pemegado tunuduwo.11. Icare Pemore nore korido jokuji. Icare Pemore unudydo jii je.12. Icare Pemore jetadydo. Aiwore ty je ma, ba aregodyre rugadu.13.Aiwore ty... Boekare! Ure tuiebu jii baawadu kae. Ure tuiemaedo ty...13.Observou... Depois saiu para o relento. Olhou para todo lado..14.Dykejere icare Pemore akoiwado. Dykejere icare ure ocago, ure akodo: ÒBarogwa kododuÓ, oino toja tabo.15.Pemo koiare ure akodino Boe ewogai, ecewy pobo Aroe Po ure jeta kedodowy boe ewogai.16.Mare nowy imedy jorydywakare Pemo koiaie ure tuirduwado tojagodywo oinono boe ewogai.17.U! Ba aregody jamedy jire Pemore ocago ocago boe ewogai ty tu ty je.18. U! Okwa kiarigodykare tagoi toja tabo dyji ty tu ty tu..je.19. Icare Pemore akego boei oca paruto.20. Dykejere icare boecodure pugeje. Ia boeco keje ure tuiebu... Aiwore ty... ure tuiemaedo ty... Aroe Eimejerare ia mearudae mak«ai pugeje.21.Ure okeado, ure akodo: U! Bure! Imoduna boe enojado? M! U! Turagojei baawadu keje.22. Ikurudure ty je. Dykejere icare ure turemo, ure tumugudo ty tuioru okwai, ure nowy tuioru ako ty je, icare ure jorugo.23 Dykejere icare ocagodyre pugeje, ecewy tagorewoji, akore: ÒBarogwa kododu!Ó . Oino.24.Boekare! Biapagare cewy toja rekodaji ty je ma...Boere ino rugadu. Boe egore: gigi gigi gigi, ba okwaji.25. Boekare! Akore:  Ar—! Ceboere! I bokwamode tagojago?26.Dykejere ure turagojedo taci. Ure tugeragu taci ecewy tuioru upea paruji. Ure tuiebu tabo taci, ecewy tuwai piji.27.Kodo tabo ba oiado. Ure uru bu ty ba oiadoda. Ure urugo ty... ure uru kurido, nowy ocare ino Boe ewogai.28.Upagare toro ewogai ty je, etaregody bogai. Boekare! Etaregodykare. Boe erore já tuku.29.Meri ruture ty... ure tuiemaedo ty... ba okwaji, jordukare Boei. Jordukare ecewy ocare ino boeji.30.Icare kiarigodyre. Pemo koiare ure kiarigo. Ure akodo: M! Inoba imode irodo?31.U! Boekare! Icare jekaregodyre pugeje, akore:  Boro! Inure Boedo tuguo! Imodykare inogwa ra!32.Dykeje icare ure tuiebu taci, joru tabo pugeje. Ure tuiemaedo ty je ma.. A! Oinore bai gigadure ba okwaji!33.Aiwore ty je ma... Baimanagejewy mugure tumuga keje rugadu!34.Kodure tuioru tabo, ure tuiorugo Bororo keje pugeje ty je. Mare ukare turemo baito U! Upaganure ty toro baito boe ewogai pugeje.35.U! Mare jorydywakare Pemo koiaie ure boedo tuguo pudai duji. Du kode keadu karega ure. Ocaru bigodynure pudui rugadu, icai tui boe ewaido tuguo duji.36 U! Icare bure kiarigodykare turoi joru tabo Bororo kae duji.37. Barogwa kododo jamedy jire utu uture joru tabo Bororo kae ty tu ty je. A! Tuiegare tabo.38 Dykeje icare boecodure pugeje. Boekare! Barogwa kododure. A! Ocagodyre... tagorewoji. Ure tuiebu joru tabo ba oiado, Bororo kae.39 Ure urugo ty je, dykejere icare ia boe aregodyre.40 Nowy aregodyre boeto jiwure ure iedo Turugudu Pijiwu, akore tuiorugudu pijie aregodyre, tugoiwo pigie aregodyre, tuge barogo ra, tuge karo ra, tuiorubea paru pijie aregodyre, dykodi icare ure iedo Turugudu Pijiwu.41. Akore:  Akaregodyre?    Akore:  U! Itaregody!   Akore:  Kirabodu! Akore: U! Akowarudo! Paeru reo!42.Icare boecodure pugeje. Icare barogwa kododure, dykeje icare ia boe aregodyre pugeje.43.E! ... Barogwa kododo jamedy jire boe etaregody etaregodyre ty tu ty je jii ... je.44.Icare boe eiamedy boe aregodyre, dykejere icare uwarudure pugeje boebo.45.Kodure Boe ebo jii je. Akore:  Icare pamode baado nono... Icare boe eedure nono.46.Icare barogwa kododure, akore:  Pawarudumodykare roga. Pawo pagamudo jao, pameruwo iaboerogu bogai pageje. Pawo pagado ty... paerydymode iaboerogu boeji pageje du bogai.47.Icare boe emerure. Boe ekodure jii... boe eerydyre tuborei.48.Bo egore: E! Kakodiboe bao? Inoba ureboe bao?49. Dykejere icare nowy tubore egore: Boe kodiboe cegi karegao, inoba kodiboe cegi karegao. Egore: Boe eke cegireo. Tubore, oinore cegiere. Bukerogu tabore boere cewido.50. Icare boe egore: U! Kode! Bukerogu pa? Paia ewido pageje.51.Icare ecewy bukerogu akore:  Bukerogu imireo! Bukerogu imireo! Bukerogu imireo! Padure boe kajeje já.. dytabore akore; - Bukerogu imireo!52.Icare ecewy Boere tugeragu ji, ere taredo tabo poboto jo.... Icare ere ewido.53.Ere etagedydo taci je, dykejere icare ecewy buke rogure tuwogwado pi tuku je.54.Ere tuiemaedo bogai ty... Egore: U! Ca! Uradure tuwogwado pagai pugeje!55.U! Ca! Paduwo pugeje. Icare ekodure ebo jii... bato.56.Etaregodyre ebo, egore: Ceiwo aidugirire. Ceerydyre awy tubore kugurei pageje. Egore boe eke pudumie, dykodi icare cere ewido oino pageje.57.Egore bukerogu taboie boere tuwido. Kodi icare cedogeare nowy emagore jiboe bogai. Nowy emagore jiboe bogai, nowyge taerydyia, baarodugody remawy nure.58. Cedogeare ty... nowy emagore jiboe bogai. Dykejere icare emagore jiboe padure boe kajeje já...59.Ieripo tabo karega: oinore ure jice boe joki.60.Dykejere icare cere cegeragu ji, icare cere cedaredo tuboreto tabo. Icare cere ewido oino ty je, dykejere icare ure tuwogwado pi tuku!61.U! Ire taerydyia, iwia akurure toro tawogai.62.Mare eerydywakare Pemo koiaie ure tuiordydo nowy tuborei. Emearudaere puduie tuiordure ei, emeardaere tuiordu pagaie ty ei.63 Icare areme egore pugeje, egore: Cegi jamedy pureorere boere pai. Tagado ceerydyre jiboeji jamedu.64. Tagado! Awy cenoe akore boe eke pudumie. Kodire boemagai tai du eorere boere pai.65. Kodire awy cenoerogu akore pudumie ciere at—, taibo taboie boere tudawyje, taibo taboie boe eemarure tuwogai.66.Boe eke pemegaguragaie ure pudumi. Tagogwapagado ji ka! Pemegaguragare rugadu.67.Icare ere togwapagado ji. Egore: U! Pemegare rugadu! Boekimo! Pemeganure rugadu. Ure inogwa tawyje rugadu. Dykodi icare, oinore egore...tuiedui, tuiegare koia. Eegare padunure ty boe parugajeje, ecewy tuge roguji68.Egore: U! Pawarudumodykare kuri je. Awy page akedy keje pawarudumode.69.Eerydywakare Pemo mearudae rekodajie tumerure.70.Boro! Ukarino! Nowy tui edo tuguwo du reorere ure ekedo tuguwo etai jamedu.71.Kodire, tuwo eke maky etaire ure barogwa kododydo. Dykodire barogwa kododu jamedy jire ure eerdydo tugeroguji ty tu ty je.72.Icare egore: Icare pawarudumode pugeje.72.Depois disseram: - Vamos mudar de novo.73. Jokugo201 akore:  Dykodire inagoino, iogamage, iedagamage, iorubodarege, itore, imedymage, aredymage, imugamage tagae toro. Tawo tagera pemegado tai. Pawarudumode pugeje.74.Tagaiwonure ty ia boe pemegarewy bogai, ia boe akurewy bogai, ia paroiwamode pagabo bogai. Tagaba barudu raido! Tagaba padodu raido.75.U! Tagado tagododai. Tagado tawy reji, tori bogai, jorubo bogai, boto bogai, ore bogai, apegurare bogai.76.Akore: Togori tabore mugure, togori tabore jeture. Tawy re jetumode ji ma, umode tawy re kowyje ma, taegare pegamode. Ema remawy re taegare pemegamode pu jamedy tabo. Akore.77.Jokugore akoino boei. Pemore tumearudae, tuiordae pemegarewy maky Jokugo ai.78. Ure jorydywado boe eiamedy kori. Ure boe ekemado emaboe ure jorydywado ji. Ure boe enoroemode emaboe, ure jorydywado ji.79.Ure iedo Jokugo. Mare ukare unuiaodo pudui, ukare jordydo pudui.80.Du kode ocaronure pudui rugadu. Maerudaere pudumie jurduware boe eiamedy kori.81.Motunure. Pemonure motudo, dykodire ure iedo Jokugo, nowy tumodu koia.82.Icare boe eture pugeje. Boe ewarudure pugeje jii je. Icare boere baado pugeje.83.Akore:  Woere pamode baado woe. Taroiwado iaboerogu boe bogai pageje.84.Akore:  Tagado tagododai. kuredogedy karega ure tagi. Marugody karega ure tagi. Akore:  Kuredogedy jore otogeje pudabo, marugodyre jore boe otogeje pudabo.85.Egore: U! Amorora amagadu kaba.86.Icare eture. Ere taodo toro boe parugajeje, tuirdumode jiboe boerogu bogai.87.Icare ecewy ime etaregodyre kare etae pugeje.88.Egore: U! Kakodiboebao?89.Dykejere nowy eerydyre jiboe makore ei pugeje, akore:  U! Boe kodiboe imi karega. Kakodiboe imi karega. Boe eke imireo. Kare, oinore boe egore cei. Egore: buke tabore boere cewido.90.Icare cewy ime egore: U! Kode! Buke pa? Paia ewido pageje!91.Dykeje icare eceu etogeare bogaiboe ure tuguo etai padure boe kajeje tuku!92.U! Oinore ure boe joki!93.Akore:  Buke imoreo!94.Icare ere taredo kae, ere tugeragu ji, icare ere taredo tabo eto co!95.Oinore erore ei. Keadu karega ure boe oino duji. Enure buke tugu tugu ei rugadu.96.Icare ere tudawyje ebo. Ere nowy buke rakojedo oino. U! Enure nowy buke kuru tawyje, enure kidydo.97.Boekare! Icare ure tuwogwado pi tuku etai pugeje.98.Icare erore ebo taci bato. Eegare kodu awadunure ebo bato.99.Areme eridure etogi. Egore: Baarodugodynure. Awy kare etore ceiore pugeje. Baarodugodynure!100.Egore boe pageie ure pudumi101.Icare boecodure pugeje. Icare barogwa kododure. A! Erore toro kare etae pugeje taci. Boekare ere turawyje iage ekujiato.102.Egore: O! Kakodiboebao pugeje? Kabobao?103.Boekare! Nowy egoino jiboe akore pugeje: U! Boe kodiboe cegi karega! Kakodiboe cegi karega. Boe eke cegireo. Ceire boe egore apue, apue ino. Apueceba tabore bioere cewido tugeje.104.Egore: Wo! Kode! Apueceba pa? Dykejere nowy apueceba akore:  Apueceba imireo! Apueceba imire! Ure tuguo etai.105.Ere taredo kae, ere tugeragu ji, icare ere tumugudo tabo ewygeje.106.Ere bu enogu keje ty tu tu. Dykejere icare ere tuiebu ty... ere tuiebu tu.. tuiebu ty... nowy apoeceba kuda. Ere tododo tabo ca pr... ca pr... ca pr..., nowy apoeceba tabo.107. Egore: Boe enure tugera to cegidoru kajeje.108.Icare ere tugera bu eidoru kajeje toku toku je. U! Ewinure tuiegare koia turoi ei duji.109.Icare ere tugera rawyje epiji ca je. Ere cewy apueceba bu oino ty tu ty je. Boekare! Icare ure tuwogwado etai pugeje.110.Icare eturte ebo bato. Icare enogwagere. Mare enogwage pagakare ei.111 Egore: Itagi reno (aki = alcatra, rabada)         Ikubaru reno (kubaru = barrigada)         Itaena reno (aena = lombo)         Itaobaru reno (aobaru = occip’cio)         Imorora reno (morora = peito)         Inogwa reno (okwa = boca, lábio)         Ikidowuia reno (itowuia = ombro)         Itodogara reno (otogara = antebraço)         Ikijoru reno (icoru = paleta)         Iwobona reno (bopona = coxa)         Itori reno (tori = crista da t’bia = canela)U! Icare ere oto bu tu..  Eis a minha rabada  Eis a minha sobrebarriga  Eis o meu lombo  Eis o meu cogote  Eis o meu peito  Eis o meu fucinho  Eis a minha paleta  Eis a minha coxa  Eis a minha canela112.Icare egore: U! Awy pagere icare egore oino pai.113.Icare eture pugeje. Ekodo pugeje jiii je. A! Icare eiore iageto pugeje. Awy gere icare emaga remawy re pugeje.114.Egore: Kakodiboe bao? Inoba ureboe bao?115. Egore: Boe kodiboe cegi karega. Inoba ureboe cegi karega. Iugodoge: oinore boe egore cei.116.Boe eke cegireo. Tugeru tabore boere cewido. Butuie tabore boere cewido. Tugeruboro tabore boere cewido.Tugo komugurewy tabore boere cewido. Tugo upugogurewy boere cewido.117.Icare nowy ime egore: U! Kode! Tugo pa? Baiga pa? Paia ewido pugeje!118.Dykeje icare nowy tugo, nowy baiga akore:  Tugo imireo. Baiga imireo (4x).119.Pado boe kajeje.119.Apareceram por toda parte.120.Icare ere taredo kae, ere tugeragu ji. Egore: Au’, Au’, Au’! Tui tugeragu jitu tabore egoino121.Ere nowy baiga iku to ji pao! 121.Esticaram o corda do arco (experimentando)122.Icare egore: Inoba paromode ei.123.Boekare! Egore: boe enure cemugudo. Boe enure bakuredo cei. Bakure tadare boe eidogodyre cei. Bakure tadare ere cewido.124.Icare boere bakuredo ei. Icare boere emugudo. Egore: Ahm! Ahm! Cidogodyi ei dytabo.125.Etamugodynure cidogodyi ei duji. Nono egore: Inoba paromode ei pugeje?126.Egore: Tugarege emode toge emagu Cerae etai. Egore: Cerae emode toge emagu Tugarege etai.127.Ecerae ekemode Tugarege enoe. Ecerae ekemode awy cedagice, awy cemororace, awy cedaborace.128.Tugarege ekemode cedagice, ekemode cemororace, ekemode cedaborace.129.Egore: Awy ure bitowy ukemode cewobona, cedaena, cegubaru, cegidowuia.130. Egore: No... no no hu... hu hu! Tugarege egore tuiegare tabo. Ecerae egore: No... no no hu!. hu hu!131.Egore: cedaga reno, cewari reno, cewabo reno, ceguri reno, cebeguru gigiri reno.132. Icare eture ebo bato taci je. Icare etaregodyre ebo bato ty... icare ere ewy kowu. Ere etagedydo taci, icare ere etagagirido. 133.Icare ere etugu, dykeje icare nowy ekodu remawy makore pugeje. Akore:  Iogobore itaobaru ra keje. Iogobore imorora keje. Iogobore itagi keje. 134. Tugody kurewy jire akoino. Akokare. Kure akoino ÒIogoboreÓ .135.Icare boere keje pi tuku! Dykejere icare ere tawyje, icare kodure kodi.136.Icare eture pugeje. Ekodure jii... A! Icare etaregodyre ia ae pugeje.137.Egore: U! Kaboba? Ia baarodugody radeo pugeje.138.Akore:  O! Ia kodiboe imi karega! Ia baarodugody imi karega. Boe eke pemegaguragarewy nure imi. Iire Boe egore: Ki, Ki, ino.139. Tugo tabore, baiga tabore boere iwido. Boe enure bakuredo ii, boe enure imugudo. Bakure tadare boe eidogodyre ii, bakure tadare boere iwido.140. Icare egore: Wo! Kode! Tugo pa? Baiga pa? Paia bito pageje!141.Dykeje icare nowy tugo, baiga, akore:  Tugo imireo! Baiga imeireo!142.Ere bakuredo ji ta! Icare eidogodyre ji. Ere bito.144. Icare boe eture apo. Boe egore: Gae gae gae! Tuiegare tabo. Boe etaregodyre apo bato, icare boere akagirido. Boere tuku.145. Iage eture eregodaji pugeje. Ekodure... ere baado.146. Icare emerure. Icare etaregodyre nowy eerydyre jiboe kae, nowy tubore etae.147. Egore nono nowy tumedage egore pugeje. Egore: O! Kakodiboe bao? Inoba ureboe bao?148. Boekare! Egore nono tagomagare nowy etumedage eiwore pugeje. Egore: O! Boe kodiboe cegi karega. Inoba ureboe cegi karega. Boe eke cegireo. Cegire cegiere tubore. Bukerogu tabore boere cewido.149. Icare egore: U! Kode! Bukerogu pa? Paia ewido pageje!150. Dykeje icare cewy bukerogu akore: U! Bukerogu imirewy! (3x). Padure boe kajeje já...151. Ere taredo kae, ere tugeragu ji. Ere taredo tabo eto jo!152. Oinore erore ie! Keadu karega nowy inoduji. Ekedy amanure ei.153. Enure bukerogu tugu tugu ei rugadu. Icare ere tugera ra epiji.154. Ere cewy buke gugure jeto oino ty... boeru keje. 155. Icare nowy tubore egore: Tugarege emode toge emagu Ecerae etai. Egore: Ecerae emode toge emagu Tugarege etai. Oinore egore.156. Dytabore icare erore ebo taci tudui bato kodi. Tugudu tabo, tumago tabo, tuiegare tabo.157. Ere tuie codo. Ere jorubo aru tugu tuwiaboroto. Ere kaidaga bu tuwygeje. 158. Oinore egore tuiegare tabo, icai tudui bato duji. E! Ekudu kodu awadunure.159. Dykeje icare areme etaregodyre turidu tabo etogi.160. Egore: Woie! Woie! Woie! Tubore woie!161. Icare areme egore pugeje: - Woie! Woie! Ak— woie! - Woie! Woie! Pobodori woie! - Woie! Woie! Tadari woie!! - Woie! Woie! Aigujo woie! - Woie! Woie! Ot— woie! - Woie! Woie! Mici woie! - Woie! Woie! Pogodawy woie! -Woie! Woie! Otoe woie! Oinore areme egore ime etogi!-Aqui! Aqui! Aqui a fruta de bocaiuba!-Aqui! Aqui! Aqui a raiz comest’vel!-Aqui! Aqui! Aqui o cará!-Aqui! Aqui! Aqui a raiz de cip—!- Aqui! Aqui! Aqui o inhame!- Aqui! Aqui! Aqui carás silvestres.162. Icare eiore pudo. Icare ere tudugu cewy tuborei ime epiji, tuiegare tabo.163. Etaregodyre ebo ty... U! Oinore egore tuiegare tabo cewy moto tadaboeji.164. Egore: Tagaiwodo, ituiemage, imugamage, aredymage: awy tabore cere tubore ewido. Akore bukerogu oinoie ciere. Baarodugodynure! Ire taerydyia. Oinore bukerogure boe joki. Tagado ji: emare tabore cedaregodyre oino.165. Ekodure pugeje jii... Icare eiore kidoguruto.166. Egore: Kakodiboe ba? Boekare! Akore:  Boe kodiboe imi karega. Kidoguru imireo. Boe enoroe imireo.167. Dykejere icare eregodyre kodure tododaiwy tumedage ewogai nowy kidoguru tabo, egore: Cedogeadure pagoroeji.168. Egore: O! Kaboba pagoroeba?168. Eles perguntaram: - Oh! Que classe de enfeite nosso?169. Egore: U! Boe kodiboe pagoroe karega: pagoroe kidoguru.170. Icare ere bu tuie kajeje. Boekare! Bekurukare. Jirire rugadu, mare bekurukare.171. Kodi icare pemega jokodukare. Etaidyre ji, etaidukare ji. Tugiarigody tabore ere bu tuie kajeje.172. Icare eture pugeje. Cewy ere bakaru barigu bogaiwygere eture pugeje. 173. Erore taci, icai tudure kodi. Emage eture jamedu. Ewarudure jamedu. Ekodo jii... ere baado pugeje.174. Icare emerure. Dykeje icare etaregodyre kare etae pugeje. Icare ekudugodyre puwogai. Egore: Kaao! Kaaao! Tumedage ewogai.175. A! Nowy etumedage ekudugodyre ekudu togi. Icare ere tudo pui ty je. Dykeje icare egore: Taerydywo ceerydyre jiboe jire cenagoino tawogai. Egore: tagaiwodo! Boe pegagodynure.176. Egore: O! Hu! Kakodiboe ba? Inoba ureboe ba?177. Dykeje icare emagore, egore: Boe kodiboe cegi karega. Inoba ureboe cegi karega. Egore: Boe eke cegi reo. Kare, oinore boe egore cei. Buke tabore boere cewido.178. Egore: Wo! Buke pa? Paia ewido pageje! Dykeje icare cewy buke akore:  Buke imireo! Buke imireo! Buke imireo! Ei pugeje.179. Icare ere taredo kae, ere tugeragu ji, ere jado. Ere tubogora roto bugu bugu bugu tuiegare tabo cewy bukeji.180. Icare ere taredo tabo eto j™... U! Keadu karega ure. Ekedy amanure ei.181. Icare ere tudawyje ebo. Ere cewy buke rakojedo oino ty tu tu. Enure kidydo.182. Icare nowy kare egore: Tugarege, tamode tagoge emagu Ecerae etai. Egore: Cerae, tamode tagoge emagu Tugarege etai.183. U! Keadu karega ure nowy inoduji!184. Egore: Tamode tae codo, tamode kaidaga bu tawy geje, tamode jorubo aru bu tawiaboroto.185. Egore: Tagudu rumode cedabo. Taegaredo cedabo bato.187. Icare eegarere ebo rugadu. Egore: Kaaao! Kaaao!188 Icare areme etaregodyre pugeje turidu tabo, ekudugodyre jamedu, egore: Ba! ba!. ba!189 Dykeje egore: Woie! Woie! Woie!Kuwobo Woie Woie Woie! Woie Woie Woie!Kuo Woie Woie Woie! Woie Woie Woie!Kuo kodu Woie Woie Woie! Woie Woie Woie!Kuo a Woie Woie Woie! Woie Woie Woie!Ak— kodu Woie Woie Woie! Woie Woie Woie!Aqui carne de bocaiuba! Aqui! Aqui! Aqui!190. Icare ere etugu. Icare ekodure. Icare ere etawyje.191. Dykejere icare nowy karo kodu makore, akore:  Tagomeado itabo taedaga ai, tawy ri ai, taduie ai, tajarugo ai.192. Akore:  Awy ikaguru tugu powarito. Akore: tagagomode Òpowari gaguruÓ oino ji, meture powari tada kodi. Akore tabowarigaguru reno.193.Tamode bu tagao keje, tagao kugudugodymode. Akore:  Tagimo nonogo epa reno.194. E! Icare ere tugu powarito. Ere ia biegado ty tugera keje, ere tugu taoto.195. I! ... Ure etao motudo! Ure etao kugudugodydo!196. Egore: E! Pemega remawy nure!1. Pao rakojere oino woje.Nowy koiare ure awy moto to.Nowy koiare ure awy baru to.Nowy koiare ure awy moto to, ceeduwo woe, paeduwo woe.Ure jewy pobo kurirewy ko jice pagodogajeje, tagodogajeje, tadu kawo mato, cigiwo ceedure woe awy keje, awy keje.Tagi, awy brae tagi taedumode nono, toro, bakowy keje, toro, toro.Torore ure pawodydo, dytabore ure pagie bu pawy geje. Kodire akore ÒTaraeÓ oino tai, ÒBaraeÓ, oino tai. Itugarege tagireo, itore tagireo. Itugarege itore braere tagireo.Cegi pugeje, ure cegiedo, akore:  Itugarege tagireo, itore tagireo. Akore:  Itugarege , itore Orari Mugudoge tagireo, Boe tagireo. Oino.2.Ca! Nonore ure i bu pobo kajeje pagai.Ure jewy jicewy urubaru, ure po redo jece oino jice; awy jetuwy urubaru, ure po redo ty oino.Ca! Nono ure pado pagado iji, pobo oia keje, pagodo joi, tagodo jore ceberagi.Dykeje, nowy ire tugado.Ca! Nowy i paru, pobore tuiodo jice keje. Ca! Nawy i oto paduwo jetu, awy urubarure tuiodo keje woje cedabo, cegi cedabo.Kodi icare woere cere cedawyje.Ca! Akado! Ceduwo mato tabiji. Tagi taeduwo toro, tameruwo toro.Tago reno. Tago moto reno. Nowy jire tagagomode: - ÒCeno moto renoÓ , ÒIno moto reoÓ, oino.Awy rema, ceno moto reo. Emare kodo oino, emare kodo oino, emare kodo oino, emare kodo oino, oino.3.Woere icare nowy kodure boeto jigodywy pagi, pare pabegado. Pobo koia! Pobo koiare ure pabegado.Roino paiwure Meriri Poro rema. Nowy koiare ure pabegado Itugodynure Aroe Jakomeadogei kago jeto. Kodi icare nowyge ere pobo arego.Ca! Meriri Poro rekodo etododai jii mato, woe, awy kujibo keje, kujibo kajeje jii mato!Ca! Makore:  Taburedo, taburedo.Ure ty oino pudui dykeje, makore jeto, jeto.Akore:  Tarego! Pabo kodo pagae! Tarego! Pobo kodo pagae!A! Oredujere tuiebu p—, onaregedy apo.Aiwore: A! tonaregedy aku nabure mugu woe, woje aogeje.Ca! Kodo mato, akore:  U! Inagurae aregodyiagu.Ca! Kodo ji, ure ipo tugu ji taci.Pobo kodo rekodaji, ricore awy boeto. Ure erugadu bito.Ure turorido eiogi gr!.Ca! Akore:  Arego! Akore:  Arego! Akore:  Arego! Toredujeji.Icare akore: akonaregedy mak«inai, awariwo ai.Icare ure tugeragu tonaregeduji, ure mugudo cidoru keje.Akore: arego! Akore:  Arego! Akore:  Arego! (6X)Icá! Nono jokudugodyre pobo joi puwygeje duji.Kodi icare ure tugo toreduje kori. Mare ure ÒmarcaÓ ture tugo toreduje koriwoji.Kodo... oino ia aopurure inodu kae.Icare ure taredo ao kae. Ure taredo ao kae, akore:  Iedaga, arijodydo itabo! Iedaga, arijodydo itabo! Iedaga Torowari, arijodydo itabo! Iedaga Torowari, arijodydo itabo!Ure turicodydo, turicodydo turicodydo, icare ure tuwuredo.Icá! Pobo kodo mato, mato, mato mato mato! Puredugodyre ji.Akore: Iedaga, aricodydo itabo! Iedaga, aricodydo itabo! Iaedaga, aricodydo itabo!Ure turicodydo apo gu...Ca! Nono ure tuwuredo.Icá! Pobo puredugodyre ae pugeje.4. Dykodire icare ure jorugo. Ure jorugo... Ca! Torirogure oino ty je, ure kowu.Ure ri kujagurewy barigu ÒcoÓ po roguto. Rogu reture toi toi toi toi toi toi.Po akore ju...nowy torirogu tudu, pore tuwuredo.Akore: A! Oinoradu iromode! Oinoradu iromode! Oinore iromode! Ca! Ure tugeragu ri kurire ty oinowy roguji. Ure kowu, kowu, kowu. Po kodo mato gu gu gu gu gu!Ure barigu to pugeje. Rogu reture toi toi toi toi toi toi! Po akore ju... jice tududu kae.Nono tudure pugeje. Dykeje ure tuwuredo.Akore: A! Ca! Ure tugeragu ri kurirewy oinowuji. Ure kowu, icare ri kujagure. Icare ure barigu to pugeje ÒcoÓ! Reture toi toi toi toi toi toi toro tori paru kae.Ca! Pobo biture toro rugadu, jii toro rugadu.Pobo biture toro rugadu.Cá! Nono ure turawyje tonaregedy apo.Mare nowy aku nabure mugure nono, cewy tori aogeje. Dykodi awy nabure jari jeture torito.5.Ca! Ure turawyje, uture.Akore:  U! Iaboe! Kaiba itoreduje kodure?Ca! Kodo jii..U! Woegurae ikodure itoreduje apo!Jiii je dykeje icare jorudure awy pobogoji. Rekodo oino pobo aia rogure ty oino dypiji cu cu cu!. Ure tao tugu ji. Ure tugeragu ji.Akore A! Ure tubodo apo rugadu. A! Rore ji, akore jio, rore ji, akore ji, rore ji, akore ji.Care cewiri kedogodyre oino. Kodire boeto jiwygere tagireo, tagireo. Kodire awy tamo bire oino. Kodire tagogwa bure oino.Imi inogwabu kare. Imo bukare, itobo bukare. Mare awy iwidudurogu paru pijire itaga aregodyre. Oino ty je.6. Dykodire tare oino. Tagire tagodo boeto ji, cedododai; cere cegodo boi.Ca! dytabore icare cedure. Tagodykare cedabo. Taogwa kimore toro. Kado! Tagododaire cedo gu gu gu gu gu gu.Kaciworo re magai barogo jitu rerere tarore cei!Ceregodaji. Jii... ty awy Cuiabá kae.Mare taigoiare tare cedydo oino mato, pugeje, piji. Cere maky tagai.Ceerydyware cemananure tagi, cewienure tagi, cewobenure tagi, cegobonure tagi.Kodire cedure, cedure, cedure, ceno moto piji tagai. Jii oino awy Cuiabá kae.7. Woe pera keje, pera kejere tagopá padure. Meridoge eido eidore puiwo du ure pado oinono Cuiabá pera keje. Nonore Arire awy jetu oinowy bito.Cegodo nowy Cuiabá kae. Nonore icare Merire turawyje Ari ae, nono, nowy Cuiabá keje.Nonore ceerydyre pogodo kodui nono duji. Merunure oino gu je. Du jire ceerydyre. Kodi icare cenagore: Pogodo Bororo, oino, nowy Cuiabá. Kodire Pogodo Bororo reno , keje, nono.Ca! Nonore Merire ikuia pemegado Ari utugoce..Ure tudugo remawy otoga urugu maedo. Arire ure utugo otogwa ekudo.Du nonore icare ure okogedo pudumi ai.Arire itugodo ji, ure bito nono.Du kodire icare cemugo nono, nowy Pogodo Bororo keje. Cemerure, cemerure, toro, woje, oino.8. Ca! Tagaregodo cedae nono. Brae etaregodo cedae nono.Kodi icare cedure mato pugeje. Oino mato.Kodire ia braedu, ia tagi paerydykare awy ji jao jao jao.Cegire ceerdo ji.Kodi ceno baeku pado ty tu ty tu ty tu ty tu.Oino jeto, jeto!Maigodyre cere cemugudo oino.Ca! Kado! Cere iarogu akudo oino. Cenagore "Bororo" oino ji. Oino.Kodire awy ceedarogu ie re tare bu oino cewygeje. Kodire tagagore: Ò BororoÓ ÒBororoÓ, oino cei.9. Kode! Cegi cenorogu makakare. Emareo. Kodire awy cenorogu biegare ty oino,cenorogu reore, cedagedunure. Oinore ure. Oinore boere. Oinore cerore.Dykeje icare awy brae egore: Inoreo, Inoreo, Inoreo!Du kodi icare ere cebagudydo, awy cenoroe jeta roguce.Kode cegire cedaregodo awy kae jao. Kodire cegimo parikore, ceekejewure.Oino cere etaro, eigodo, cere kogudo cekana gajeje, cegera ra paru gajejej, cedao gajeje. Oino.10. Macare, Ca! Kado! Awy ge ere tumaedo joki, kodi icare ere cebagudydo oino ce pugeje.Cedy kaiagu toro! Cedy kaiagu toro!Toieno! To motoieno. To toriieno.Paga! Cegi ceno. Boe eno. Bororodoge eno! Du kodire icare cenoroe bokware oino. Cedadugo biri jetu woe.   Kaboba cemode to morice, nowy o remawy ai?Jao, marigudu rema, cemagurure, cemerure nabure bogai, kuido bogai, kuruguga bogai. Dure cegimo rema. Dytabore cererure.Cere cero moturewy, cenago moturewy, cere pemegado, cere motudo.Ca! Du iare cererogu bega begado ty oino. Mare ceigoia karega cere bito, dykodirerogu beba begare ty je.Mare ca! Moture, motu dure oino. Ca!